[
  {
    "": 0,
    "url": "https://mehrnews.com//news/5214517/هلال-احمر-قطر-هدف-حمله-هوایی-صهیونیست-ها-قرار-گرفت",
    "text": "به گزارش خبرگزاری مهر به نقل از الجزیره، ارتش رژیم صهیونیستی در یک حمله هوایی دفتر جمعیت هلال احمر قطر در غزه را هدف قرار داد.\n\nدر این حمله هوایی، دو فلسطینی به شهادت رسیدند و ۱۰ تن دیگر زخمی شدند.\n\nاین سازمان بشردوستانه قطری در یک پیام توئیتری همچنین اعلام کرد که دفتر این سازمان روز دوشنبه مورد حمله نیروهای اشغالگر اسرائیلی قرار گرفته‌اند.\n\nدر ادامه این پیام توئیتری آمده است: «هلال احمر قطر هدف قرار گرفتن دفتر اصلی خود در غزه را محکوم و بر لزوم اجازه دادن به گروه‌های امداد برای فعالیت مطابق با قوانین بین‌الملل بشردوستانه تأکید می‌کند».\n\n«علی بن حسن آل حمادی» دبیرکل جمعیت هلال احمر قطر نیز این حمله را به مثابه نقض فاحش کنوانسیون ژنو، که رژیم صهیونیستی خود یکی از امضاکنندگان آن است، محکوم کرد.\n\nوزیر خارجه قطر نیز «بمباران ساختمان جمعیت هلال احمر (در غزه) توسط نیروهای رژیم اشغالگر صهیونیستی را محکوم و تأکید کرد که «هدف قرار گرفتن نهادهای بشردوستانه و رسانه‌ها نقض آشکار قوانین بین‌الملل، هنجارها و ارزشهای بشردوستانه است».\n\nگفتنی است، عمده فعالیت جمعیت هلال احمر قطر بر پاسخگویی به نیازهای فلسطینیان در نوار غزه به ویژه در جریان تهاجم وحشیانه رژیم صهیونیستی ظرف ۸ روز گذشته متمرکز است.",
    "title": "هلال احمر قطر هدف حمله هوایی صهیونیست‌ها قرار گرفت"
  },
  {
    "": 1,
    "url": "https://mehrnews.com//news/5214497/مرگ-های-چراغ-خاموش-در-ایران-وقتی-فشارخون-بالا-می-رود",
    "text": "به گزارش خبرنگار مهر، فشار خون بالا یا پرفشاری خون یکی از علل بروز بیماری‌های قلبی و عروقی است. به بیان دیگر این بیماری قاتل خاموش بدن است چرا که هیچ‌گونه علائمی تا زمانی که به میزان قابل توجهی بالا می‌رود، ندارد.\n\nدر حال حاضر بیش از ۱۱ میلیون یعنی ۱۰ درصد از جمعیت ایران مبتلا به عارضه فشارخون بالا هستند، بنابراین نسبت به جلوگیری از بروز این بیماری توجه ویژه‌ای باید داشت.\n\nفشار خون بالا می‌تواند منجر به آسیب به مویرگ‌های مغزی شده و منجر به سکته مغزی شود. در موارد دیگر می‌تواند منجر به کوری چشم، بروز مشکلات حاد و مزمن کلیوی، سردرد و درد قفسه سینه شود. صرف نظر از علل ارثی بروز فشار خون بالا، عواملی مانند چاقی و اضافه وزن نیز با بروز این بیماری ارتباط دارند تا جایی که ۵۰ درصد از افراد مسن به این بیماری مبتلا هستند.\n\nسالانه ۱۰ میلیون مرگ و میر در دنیا را به فشارخون نسبت می‌دهند. همچنین در حال حاضر حدود یک میلیارد نفر در دنیا به این بیماری مبتلا هستند و پیش بینی می‌شود تا سال ۲۰۲۵ این عدد به ۱,۵ میلیارد نفر برسد.\n\nبه گفته متخصصین علم پزشکی، فشارخون بالا در اغلب افراد نشانه‌ای ندارد و به نوعی از آن به عنوان قاتل خاموش یاد می‌شود، اما از جمله علائمی که ممکن است در برخی بیماران دیده شود، سردرد، تپش قلب، احساس فشار در قفسه سینه، تنگی نفس، تهوع، استفراغ، سرگیجه، تاری دید، گرگرفتگی و قرمزی صورت و خونریزی بینی یا چشم است. البته هیچکدام از این علائم، اختصاصی نیستند و اگر افراد برای مشکوک شدن به وجود خطر پرفشاری خون، منتظر بروز این علائم باشند، به طور قطع اشتباه بزرگی کرده‌اند.\n\nمریم طاهرخانی عضو هیأت علمی دانشگاه علوم پزشکی شهید بهشتی، تنها راه تشخیص پرفشاری خون را، اندازه گیری آن با دستگاه‌های فشارسنج اعلام کرد و گفت: افراد می‌توانند برای اندازه گیری فشارخون به مطب پزشک مراجعه کنند، یا به کمک دستگاه هولتر فشارخون در خارج از مطب و در یک بازه زمانی طولانی مدت فشارخون خود را پایش کنند. همچنین امکان اندازه گیری فشار به کمک دستگاه‌های ترجیحاً اتوماتیک در منزل نیز وجود دارد.\n\nوی افزود: توصیه می‌شود از فشارسنج‌های بازویی استفاده شود و فرد حتماً ۵ دقیقه به حالت نشسته و استراحت قرار گیرد. علاوه بر این، افراد باید توجه داشته باشند تا نیم ساعت قبل از اندازه گیری فشار، ورزش نکنند و چای و قهوه نیز ننوشند.\n\nطاهرخانی در خصوص نحوه اندازه گیری صحیح فشار، عنوان کرد: فشارخون باید دو یا سه بار گرفته شود؛ میانگین دو عدد نزدیک به هم، فشارخون بیمار را نشان می‌دهد. همچنین بهتر است از هر دو دست فشار گرفته شود و اگر فشار دو دست با یکدیگر مغایرت داشت، معیار، دستی است که فشار بالاتر ی دارد.\n\nاتحادیه جهانی فشارخون بالا (World Hypertension organization)، فشار بزرگ‌تر مساوی ۱۴۰ روی ۹۰ میلی متر جیوه را پرفشاری خون تعریف کرده است. اگر فشار فردی در منزل بزرگ‌تر مساوی ۱۳۵ روی ۸۵ میلی متر جیوه بود، باید به پزشک مراجعه کند، البته تشخیص فشارخون بر اساس یک بار اندازه گیری داده نمی‌شود.\n\nدرمان فشارخون در افراد به تشخیص پزشک به طور معمول پس از دو تا سه بار ویزیت پزشک به فاصله یک تا ۴ هفته و یا اندازه گیری فشارخون با هولتر، آغاز می‌شود. البته اگر فشارخون در رنج خطر باشد و عوارض ناشی از فشارخون در ارگان‌های حیاتی دیده شود، باید در همان ابتدا درمان شروع گردد.\n\nبنا به توصیه اتحادیه جهانی فشارخون بالا، افراد بالغ بالای ۱۸ سال باید غربالگری فشارخون شوند؛ به این ترتیب که افراد ۱۸ تا ۳۹ سال هر سه تا پنج سال باید فشارشان را اندازه بگیرند و اگر در حد نرمال بود، سه تا پنج سال بعد، مجدد ارزیابی کنند.\n\nاین افراد اگر به علت وزن بالا (توده بدنی ( BMI) بالاتر از ۲۵)، یا ماکسیمم فشار بین ۱۳۵ تا ۱۳۹ و مینیمم فشار ۸۵ تا ۸۹ میلی متر جیوه در معرض ابتلاء به فشارخون بالا هستند، باید به صورت سالانه پایش شوند. افراد بالای ۴۰ سال نیز باید هرسال فشارخون خود را اندازه گیری کنند.\n\nطاهرخانی، شعار سال ۲۰۲۱ این اتحادیه را «فشارخون خود را دقیق اندازه گیری و کنترل کنید تا بیشتر زنده بمانید» اعلام کرد و گفت: حفظ وزن مطلوب، اصلاح سبک زندگی، پرهیز از رژیم غذایی ناسالم همچون مصرف غذاهای سرخ کردنی، چرب، آماده و کنسروی، حذف اسیدهای چرب ترانس، خودداری از مصرف الکل و دخانیات و پرهیز از مصرف نمک بیش از یک قاشق چای خوری از جمله اقداماتی است که در راستای پیشگیری از ابتلاء به پرفشاری خون بسیار کمک کننده خواهد بود.\n\nاین متخصص قلب و عروق با اشاره به اینکه هدف سازمان بهداشت جهانی، کاهش ۲۵ درصدی ابتلاء به فشارخون بالا تا سال ۲۰۲۵ است، بیان کرد: این مهم با تشخیص زودهنگام و کنترل به موقع بیماری امکان پذیر است. یکی از اقدامات در این راستا، کنترل فشارخون بیمارانی است که به هر بهانه‌ای به مراکز درمانی و کلینیک‌ها مراجعه می‌کنند. بسیج عمومی و راه اندازی کمپین‌های اطلاع رسانی اهمیت فشارخون و تشخیص و درمان به موقع آن، می‌تواند در افزایش سواد سلامت مردم نیز مؤثر باشد.\n\nطاهرخانی تصریح کرد: بعد از تشخیص، درمان مناسب و کافی منجر به کاهش خطرات حمله قلبی و عروقی خواهد شد، اما مشکل اصلی برای کنترل فشارخون، عدم پذیرش بیماران است؛ علی رغم پیشرفت‌های بسیار در حوزه درمان، اغلب بیماران یا داروهایشان را مرتب مصرف نمی‌کنند، یا تصور می‌کنند پرفشاری خون قابل درمان است و با کاهش فشار ناشی از درمان، بلافاصله دارو را قطع می‌کنند. این آگاهی باید به بیمار داده شود که فشارخون یک بیماری قابل کنترل است، نه قابل درمان؛ این کنترل هم به روش دارو درمانی انجام می‌شود.\n\nطاهرخانی در خصوص مزایای داروهای ترکیبی نیز عنوان کرد: داروهایی که از ترکیب دو یا سه نوع دارو تولید می‌شوند، قابل استفاده به صورت یک بار در طول روز هستند و برای کنترل فشارخون بسیار مؤثر عمل می‌کنند. همین ویژگی داروها موجب کاهش احتمال فراموشی مصرف و یا عدم مصرف می‌شود.\n\nتوصیه انجمن جهانی فشار خون بر پیروی از یک راهبرد دارویی یکسان در تمام کشورها با طیف‌های مختلف اقتصادی و بهداشتی است، البته در کشور ملزم به استفاده از این الگوریتم نیستیم و استفاده از داروهای ترکیبی با مصرف یک بار در روز با کارایی مؤثر، از اولویت‌های تجویزی است که نمونه‌های داخلی آن هم تولید شده‌اند.\n\nسرفه، خارش گلو و ورم پا از جمله این عوارض است که فرد باید در صورت مشاهده به پزشک مراجعه کند تا داروی مناسب‌تر جایگزین شود.\n\nآمارهای وزارت بهداشت نشان می‌دهد که قبل از شیوع کرونا، سالانه حدود ۳۸۰ هزار مورد مرگ و میر داشتیم که از این تعداد، حدود ۳۱۳ هزار مورد به دلیل بیماری‌های غیر واگیر و ۹۷ هزار مورد، به دلیل پرفشاری خون و عوارض آن بوده است.",
    "title": "مرگ های \"چراغ خاموش\" در ایران/وقتی فشارخون بالا می رود"
  },
  {
    "": 2,
    "url": "https://mehrnews.com//news/5214515/تعلل-در-حمایت-از-آتش-بس-در-غزه-باعث-کشتار-فجیع-کودکان-شده-است",
    "text": "به گزارش خبرگزاری مهر به نقل از روزنامه جروزالم پست، «ایلهان عمر» نماینده دموکرات ایالت مینه سوتا در کنگره فدرال آمریکا در واکنش به گفتگوی تلفنی «جو بایدن» رئیس جمهور ایالات متحده با «بنیامین نتانیاهو» نخست وزیر رژیم صهیونیستی و حمایت بایدن از برقراری آتش بس در نوار غزه، یک پیام توئیتری منتشر کرد.\n\nوی در این پیام توئیتری نوشت: «سرانجام، تعلل ما در حمایت از یک آتش بس باعث کشتار فجیع کودکان و نابودی حیات انسان‌ها شده است».\n\nوی در ادامه این پیام نوشت: «اکنون بایدن باید بر پایان دادن به این اشغالگری مصرانه پافشاری کند».",
    "title": "تعلل در حمایت از آتش‌بس در غزه باعث کشتار فجیع کودکان شده است"
  },
  {
    "": 3,
    "url": "https://mehrnews.com//news/5214514/آمریکا-به-رژیم-صهیونیستی-موشک-داد-تا-با-دقت-بیشتری-کودکان-را",
    "text": "به گزارش خبرگزاری مهر، محمدجواد ظریف، وزیر امور خارجه ایران در حساب توئیتری خود نوشت: همزمان با بارش مهمات ساخت آمریکا به سر فلسطینی‌های بی گناه، آمریکا ۷۵۳ میلیون دلار دیگر برای تهیه موشک‌های دقیق به اسرائیل می‌دهد تا کودکان بیشتری را با دقت بیشتری بکشد.\n\nظریف افزود: در همین حال، آمریکا مانع صدور ملایم‌ترین بیانیه شورای امنیت می‌شود. جهان نظاره گر نمایش چهره زشت اسرائیل و حامیان آن است.",
    "title": "آمریکا به رژیم صهیونیستی موشک داد تا با دقت بیشتری کودکان را بکشد"
  },
  {
    "": 4,
    "url": "https://mehrnews.com//news/5213388/راهکارهای-بهینه-برای-بحران-کم-آبی",
    "text": "به گزارش خبرنگار مهر، دریاچه‌های کویری ایران، کانال لوت، ایران رود و آب‌راه خلیج فارس- دریای خزر، نام طرح‌هایی است که از دیرباز، پیشنهاد اتصال مناطق داخلی ایران را به دریای خزر و آب‌های آزاد در جنوب کشور، مطرح کردند. این ایده اتصال (ایجاد آب‌راه)، از یک قرن پیش در روسیه مطرح شد. در ایران برای نخستین بار در سال ۱۳۴۶، این ایده از سوی هومن فرزاد در کتاب «پروژه دریاچه‌های کویری ایران» مطرح شده است.\n\nایده ایجاد آب‌راه، موافقان و مخالفان متعددی دارد. موافقان طرح به بهبود موقعیت ژئوپلیتیکی ایران، افزایش درآمدهای ناشی از تجارت در کانال آبی، ایجاد اشتغال، اتصال آسیای میانه به آب‌های آزاد و در نتیجه کسب درآمد ترانزیتی برای کشور، بهبود آب و هوای ایران، کاهش هزینه حمل و نقل داخلی و جهانی کالا و تأمین آب مورد نیاز کشور، به‌عنوان فواید ایجاد کانال اشاره دارند. از طرفی، ایده اتصال مذکور، مخالفین جدی نیز دارد. مخالفان، عمدتاً، بر نفوذ آب شور دریا به سفره‌های آب شیرین زیرزمینی و نابودی منابع آبی کشور، نابودی اکوسیستم دریای خزر و سایر اکوسیستم‌های داخلی ایران، امکان نفوذ نظامی بیگانه، هزینه‌های بسیار بالای احداث و نگهداری و پیچیدگی‌های فنی اجرا، تاکید دارند.\n\nغیر از ایجاد آبراه، جایگزینی برای تأمین آب وجود دارد؟\n\nنفوذ آب شور دریا به سفره‌های آب شیرین زیرزمینی و نابودی منابع آبی کشور، نابودی اکوسیستم دریای خزر و سایر اکوسیستم‌های داخلی ایران، امکان نفوذ نظامی بیگانه، هزینه‌های بسیار بالای احداث و نگهداری و پیچیدگی‌های فنی اجرا از جمله ایرادات احداث ابراه است هدف اصلی از کلیه طرح‌ها (طرح دریاچه‌های کویری ایران، طرح کانال لوت، طرح کانال ایران‌رود و طرح آب‌راه خلیج فارس - دریای خزر)، تأمین منابع آب مناطق مرکزی و خشک ایران و همچنین ایجاد بهره اقتصادی ترانزیتی است. اگر از این منظر به موضوع نگاه کنیم، پاسخ به این سوال که آیا می‌توان گزینه‌هایی جایگزین برای تأمین آب و بهره‌مندی از مزایای ترانزیت اقتصادی معرفی کرد، می‌تواند ما را از سردرگمی پرداختن یا نپرداختن به موضوع آب‌راه، رها سازد. زیرا «مضرات و معایب» این آب‌راه متوجه هیچ‌کدام از کشورهای ذینفع (روسیه، هند، پاکستان و …) نیست و تنها «منفعت‌» های آب‌راه مذکور، به این‌گونه کشورها می‌رسد و بنابراین فضاسازی رسانه‌ای یا فشارهای سیاسی نباید ما را از پرداختن عمیق به معضلات زیست محیطی کانال مذکور منع کند.\n\nدکتر مسعود ملک فر، پژوهشگر حوزه آب با بررسی کلیه جوانب (مضرات و مزایای کلیه طرح‌های یاد شده)، معتقد است که می‌توان گزینه‌هایی جایگزین برای تأمین منابع آب شیرین، حل معضل تنش آب در ایران، ایجاد امنیت در حوضه منابع آبی ایران و همچنین گزینه‌های جایگزینی برای بهره‌مندی اقتصادی از ترانزیت بین‌المللی کالا از خاک ایران ارائه کرد؛ بنابراین نیازی به ایجاد چنین آب‌راهی با هزینه‌های سنگین، مخاطرات زیست محیطی، امنیتی و …، در وضعیت اقتصادی فعلی ایران، نیست و براساس کلیه جوانب اجرای هیچ‌یک از طرح‌های چهارگانه مذکور، توصیه نمی‌شود.\n\nدر گزارشی که پیش روی شماست، به استناد بررسی‌هایی که توسط دکتر مسعود ملک‌فر، پژوهشگر حوزه آب انجام شده، توصیه‌ها و راهکارهایی قابل تأمل جهت تأمین و جلوگیری از هدررفت آب به منظور تأمین امنیت در حوزه منابع آب و غذایی کشورمان ارائه شده است.\n\nخشکی کویر لوت را می‌توان برطرف کرد\n\nطبق آخرین بررسی‌های ماهواره‌ای شرکت Dutemp ، علت خشک شدن دریاچه لوت، ترک‌هایی است که در لایه‌های زیرین لوت، احتمالاً بر اثر زلزله‌های شدید رخ داده است به‌طوری‌که سرچشمه‌های اصلی دریاچه لوت، از طریق همین شیارها، به لایه‌های زیرین و در نهایت به دریای عمان هدایت شده‌اند. با توجه به تحلیل‌های انجام شده بر روی اطلاعات ماهواره‌ای، حجم این آب، به‌قدری است که می‌تواند چند ساله منطقه لوت را دوباره به دریاچه تبدیل کند تنها کافی است ترک‌های مذکور را ترمیم کرد، تا آب به سطح لوت برگردد.\n\nلازم است کلیه ترک‌ها و گسل‌هایی که همچون مورد قبل، منابع آبی ایران را می‌بلعند سریعاً شناسایی و ترمیم شوند تا بار دیگر شاهد احیای دریاچه‌هایی چون دریاچه لوت در ایران باشیم لازم است کلیه ترک‌ها و گسل‌هایی که همچون مورد قبل، منابع آبی ایران را می‌بلعند سریعاً شناسایی و ترمیم شوند تا بار دیگر شاهد احیای دریاچه‌هایی چون دریاچه لوت در ایران باشیم. پس از احیای دریاچه‌های آب شیرین مذکور، به علت تبخیر آب شیرین تا ۲ متر در مناطقی چون لوت، شدیداً توصیه می‌شود اکثر آب این دریاچه‌های تازه احیا شده، پس از تصفیه، به‌وسیله لوله‌های انتقال آب، به منابع آب‌های شیرین زیرزمینی، قنات‌های کشور و سیستم آب شرب ایران، پمپاژ شوند. به این ترتیب می‌توان گفت افزایش کارشناسانه مراکز تصفیه آب در کشور، حیاتی است.\n\nراهکارهای تأمین آب نیمه شرقی کشور\n\nتأمین آب مورد نیاز نیمه شرقی کشور، برداشت آب شور از کانال و شیرین‌سازی آن در طول مسیر یا در نقاط مصرفی است. این ایده با توجه به مسائل و چالش‌هایی که به تفصیل در خصوص ورود آب شور به ایران مطرح شد، نمی‌تواند مورد توجه قرار گیرد و از نظر کارشناسی قابل قبول نیست. دقیقاً سه طرح از چهار طرح بررسی شده در این گزارش (همه طرح‌ها جز طرح آب‌راه خلیج فارس - دریای خزر)، بر پایه تأمین آب از دریاهای عمان و خزر تعریف می‌شوند که آبشان شور است.\n\nچیزی که فراتر از کمبود آب، ایران را تهدید می‌کند سو مدیریت آب در کشور است چیزی که فراتر از کمبود آب، ایران را تهدید می‌کند سو مدیریت آب در کشور است.\n\nدر همین راستا باید احیای قنات‌ها و مجراهای آب‌های شیرین زیرزمینی کشور از اولویت‌های حاکمیتی نه دولتی، برای حل همیشگی معضل آب شیرین باشد.\n\nروش دیگر، تأمین آب شیرین از منابع آبی داخلی برای آب‌راه خلیج فارس- دریای خزر و در کنار آن تأمین آب برای مصارف شرب و صنعتی بود. البته باید توجه داشت که با توجه به میزان بالای تبخیر آب‌های جاری در کشور (۷۰ درصد آب‌های سطحی و بارش‌ها در ایران تبخیر شده و به هدر می‌روند)، باید آب‌های رودخانه‌های فصلی و دائم کشور، پس از تصفیه، از طریق پمپاژ به درون لوله‌های ویژه انتقال آب، مستقیم به درون سیستم آب شرب کشور و مازادش به درون قنات‌های کشور در مناطق خشک و نیمه خشک، تزریق شود.\n\nچگونه از هدررفت آب‌های شیرین جلوگیری کنیم؟\n\nمهم‌تر از جریان زیبای آب رودخانه‌ها، مخصوصاً در فصل بهار و تماشای این منظره توسط مردم، جلوگیری از طی مسیرهای طولانی توسط این آب‌های شیرین و در نهایت تبخیر شدن و هدر رفتن، به‌صورت جذب در زمین است این مهم با جمع‌آوری این آب‌ها در مبدا، تصفیه آن‌ها و تزریق فوری آن‌ها با پمپاژ مستقیم به درون قنات‌ها، منابع آب‌های شیرین زیرزمینی و سیستم آب شرب کشور، باید انجام شود.\n\nبا توجه به میزان بالای تبخیر آب‌های سطحی در کشور، اکثر آب‌های جمع شده در پشت سدها به‌منظور جلوگیری از هدر رفت و تبخیر، باید پس از تصفیه، با پمپاژ به درون لوله‌های ویژه انتقال آب، مستقیم به درون سیستم آب شرب کشور، قنات‌ها و منابع آب‌های شیرین زیرزمینی ایران، تزریق شوند با توجه به میزان بالای تبخیر آب‌های سطحی در کشور و انتخاب مکان‌های نامناسب (از نظر فاصله با مزارع کشاورزی) برای سدهای کشور، اکثر آب‌های جمع شده در پشت سدها به‌منظور جلوگیری از هدر رفت و تبخیر، باید پس از تصفیه، با پمپاژ به درون لوله‌های ویژه انتقال آب، مستقیم به درون سیستم آب شرب کشور، قنات‌ها و منابع آب‌های شیرین زیرزمینی ایران، تزریق شوند.\n\nآب‌هایی که به هر دلیلی و در هر فصلی، از کشور خارج و به درون دریای عمان و خلیج فارس یا دریای خزر می‌ریزند باید مدیریت شده و از خروج شأن به این دریاها جداً جلوگیری شود؛ در مقابل، این آب‌ها پس از تصفیه، از طریق پمپاژ به درون لوله‌های ویژه انتقال آب، مستقیم به داخل سیستم آب شرب کشور و مجرای قنات‌ها یا آب‌های شیرین زیرزمینی کشور، باید تزریق شوند.\n\nآب دریای خزر و عمان در قنات‌ها\n\nبا استفاده از روش علمی باران مصنوعی، باید میانگین بارندگی در کشور را افزایش داد (میانگینی که هر سال در کشور در حال کاهش است) و آب‌های جاری حاصل از بارندگی‌ها را با مدیریت صحیح و علمی، پس از تصفیه، به‌طور مستقیم به درون مجرای آب‌های زیرزمینی و سیستم آب شرب ایران تزریق کرد. گزینه دیگر، شیرین‌سازی آب دریای عمان و دریای خزر (شوری آب دریای خزر کم‌تر از دریای عمان است) و تزریق آب شیرین مذکور به‌داخل مجرای آب‌های زیرزمینی و قنات‌های کشور است.\n\nآب‌هایی که به هر دلیلی و در هر فصلی، از کشور خارج و به درون دریای عمان و خلیج فارس یا دریای خزر می‌ریزند باید مدیریت شده و از خروج شأن به این دریاها جداً جلوگیری شود علاوه بر این، قطعاً شیرین‌سازی آب دریا و انتقال آب شیرین از طریق لوله به نیمه شرقی کشور، گزینه‌ای مقرون به صرفه‌تر و منطقی‌تر از شیرین‌سازی آب دریا، ورود آن به کانال، تبخیر حجم عظیمی از آن در فضای آزاد (یعنی عملاً نابودی منابع مالی مصرف شده در شیرین‌سازی آب دریا) و سپس برداشت از باقی‌مانده آب کانال جهت آب شرب کشور است.\n\nانتقال آب، بین حوضه‌های درون هر استان یا بین استانی نباید به‌صورت انتقال آب به پشت سدهای استان مقصد باشد بلکه باید به صورت انتقال آب تصفیه شده از طریق لوله‌های انتقال ویژه مذکور به درون سیستم آب شرب، قنات‌ها و مجراهای آب‌های شیرین زیرزمینی استان یا منطقه مقصد باشد. توجه به این نکته ضروری است که استان‌های مبدا، نباید استان‌های خشک کشور باشند و استان‌های مقصد نیز نبایستی استان‌های بهره‌مند از منابع آبی باشند.\n\nبا توجه به راهکارهای ارائه شده، چون کمبود و تنش آب در استان‌های مبدا و مقصد دیگر از بین می‌رود در نهایت جنگ و تنش پنهان آب بین استان‌ها برای همیشه خاتمه می‌یابد و دیگر هیچ‌یک از استان‌ها دچار معایب زیست‌محیطی، اقتصادی و اجتماعی حاصل از انتقال مذکور نمی‌شوند.\n\n۹۵ درصد آب مصرفی کشاورزی تبخیر یا جذب زمین می‌شود!\n\nاز میزان منابع آبی که برای مصارف کشاورزی در نظر گرفته شده تنها ۵ درصد از آن به گیاهان و درختان می‌رسد و ۹۵ درصد در مسیر یا تبخیر می‌شود یا با جذب در زمین، به‌هدر می‌رود. پس از سیراب کردن منابع آب‌های زیرزمینی و قنات‌های کشور، به‌منظور جلوگیری از تبخیر آب‌های باقی‌مانده پشت سدها، می‌توان آب‌های باقی‌مانده از طریق لوله‌هایی ویژه، به حوضچه‌های سرپوشیده، در مناطق کشاورزی نزدیک و دور پمپاژ شوند.\n\nاز میزان منابع آبی که برای مصارف کشاورزی در نظر گرفته شده تنها ۵ درصد از آن به گیاهان و درختان می‌رسد و ۹۵ درصد در مسیر یا تبخیر می‌شود یا با جذب در زمین، به‌هدر می‌رود ‌صادرات آب مجازی از طریق تولید و صادرات محصولاتی چون هندوانه، خربزه، خیار، گوجه‌فرنگی و … به خارج از کشور باید هرچه سریع‌تر متوقف شود. به‌جای تولید محصولات آب‌بر، باید به سمت تولید محصولات استراتژیکی چون گندم، جو، ذرت، سویا، دانه‌های روغنی، حبوبات و…، حرکت کرد. توجه ویژه به افزایش تراز مثبت تجارت آب مجازی از طریق واردات محصولات آب‌بر و صادرات محصولات کم آب‌خواه با ارزش افزوده بالا، الزامی است.\n\nتدوین الگوی کشت، متناسب با اقلیم مناطق مختلف کشور ظرف حداکثر یک‌سال آینده و قطع هر گونه تسهیلات اعم از یارانه، مشوق‌های مالیاتی و … برای کشت‌های نامتناسب با الگوی کشت، الزامی است. در همین راستا الزام به ممنوعیت کاشت محصولات تولیدی در فضای باز با قابلیت انتقال به فضای گل‌خانه‌ای و توسعه کشت در محیط‌های کنترل شده به‌منظور جلوگیری از تبخیرآب شیرین، می‌تواند بسیار مفید فایده باشد.\n\nطبق بررسی‌های کارشناسانه ارتقای بهره‌وری و صرفه‌جویی در کلیه بخش‌های مصرف‌کننده آب به ویژه در بخش کشاورزی، حیاتی است. حمایت‌های حاکمیتی نه دولتی، برای تغییر آبیاری سنتی به نوین، حیاتی است. از سویی دیگر تصفیه فاضلاب‌های شهری، گزینه دیگری در تأمین آب است و بازسازی شبکه آب و فاضلاب در راستای کاهش هدر رفت آب، الزامی است.\n\nلزوم برخورد قاطع با همسایگان برابر حق آب کشور\n\nایران با همسایگانی که آب‌های مرزی مشترک دارد باید در مساله بهره‌برداری از آب‌های مرزی با قاطعیت و محکم (نه سهل‌انگاری) برخورد کند تا حق کشورمان از آب‌های مرزی هیرمند، هیرود، ارس، اروند رود و اترک، از دست نرود.\n\nتغییر مکان فعالیت‌های آب‌بر، از مناطق خشک، باید هر چه سریع‌تر الزامی شود و همچنین اعمال جریمه سنگین برای استقرار واحدهای صنعتی با نیاز آبی بالا، در مناطق مواجه با چالش آب، باید اجرا شود. استقرار صنایع با مصرف بالای آب، بایستی در سواحل جنوبی کشور به‌دلیل استفاده از منابع آب دریا، انجام پذیرد. از طرفی الزام فعالیت‌های صنعتی در به‌روزرسانی فناوری در راستای افزایش بهره‌وری آب مصرفی، باید قانونی و اجرایی شود.\n\nجلوگیری از حفر چاه‌های غیر مجاز در کشور و برخورد شدید قضائی با خاطیان نیز الزامی است. فرهنگ‌سازی عمومی و ایجاد انگیزه در خصوص مدیریت مصرف آب شرب و جداسازی شبکه آب شرب از آب بهداشتی و فضای سبز، باید انجام شود.\n\nآب همسایگان در ایران / مسیر ریلی به صرفه تر است\n\nیکی دیگر از گزینه‌های تأمین منابع آب کشور، استفاده از منابع آبی کشورهای همجوار ایران است. خوشبختانه کشورهای تاجیکستان، ترکمنستان و مناطقی از شمال افغانستان از آب فراوان، برخوردارند و رودخانه‌هایی با آورد سالانه قابل توجه در این مناطق جاری هستند. به‌طوری‌که علاوه بر نیازهای خود، دارای آب مازاد هستند که می‌توانند در اختیار کشورهای دیگر قرار دهند. از منابع موجود آب‌های برون مرزی، می‌توان به حوضه آب‌خیز رودخانه آمودریا و سرشاخه‌های آن در کشور تاجیکستان و افغانستان و رودخانه مرغاب در کشور افغانستان اشاره کرد.",
    "title": "راهکارهای بهینه برای بحران کم‌آبی"
  },
  {
    "": 5,
    "url": "https://mehrnews.com//news/5214462/چاقی-در-نوجوانی-عامل-افزایش-خطر-سکته-مغزی-قبل-از-۵۰-سالگی",
    "text": "به گزارش خبرنگار مهر به نقل از هلث دی نیوز، طبق یافته‌های تحقیقاتی، هر چقدر افراد در سنین ۱۶ تا ۲۰ سال اضافه وزن بیشتری داشته باشند ریسک سکته در آنها قبل از سن ۵۰ سال بیشتر خواهد بود.\n\nبه گفته محقان، با توجه به روند مداوم افزایش وزن و چاقی در نوجوانان، انتظار می‌رود بار آینده سکته مغزی در میان بزرگسالان بیشتر شود.\n\nدر این مطالعه، شاخص توده بدنی و اولین سکته مغزی قبل از ۵۰ سالگی در بین ۱.۹ میلیون شرکت کننده بررسی شد.\n\nمحققان مشاهده کردند ۱۰۸۸ سکته در بین افراد با رده سنی ۴۱ سال رخ داده بود. برخی سکته‌ها هم قبل از ۳۰ سالگی اتفاق افتاده بود.\n\nنوجوانان دارای اضافه وزن دو برابر بیشتر با خطر سکته مغزی قبل از ۵۰ سالگی روبرو بودند. چاقی هم خطر سکته مغزی را ۳.۴ برابر بیشتر می‌کند.\n\nاینکه چاقی نوجوانان دقیقاً چگونه بر خطر سکته مغزی تأثیر می‌گذارد، هنوز کاملاً مشخص نشده است. این مطالعه نمی‌تواند به طور قطعی بگوید که کاهش وزن در ۲۰، ۳۰ یا ۴۰ سالگی خطر ابتلاء به سکته مغزی قبل از ۵۰ سالگی را کاهش می‌دهد.\n\nبا این حال این یافته‌ها بر اهمیت درمان و پیشگیری از چاقی و اضافه وزن در دوره نوجوانی تاکید دارد.",
    "title": "چاقی در نوجوانی عامل افزایش خطر سکته مغزی قبل از ۵۰ سالگی"
  },
  {
    "": 6,
    "url": "https://mehrnews.com//news/5214461/تمرین-آرامش-ذهن-به-حفظ-عملکرد-شناختی-در-سنین-بالا-کمک-می-کند",
    "text": "به گزارش خبرنگار مهر به نقل از ساینس دیلی، پیش بینی شده است که حداکثر ۱۵۲ میلیون نفر در سراسر جهان تا سال ۲۰۵۰ با بیماری آلزایمر زندگی می‌کنند. تا به امروز هیچ دارویی وجود ندارد که تأثیر مثبت قابل توجهی در پیشگیری یا برگشت از زوال شناختی داشته باشد.\n\nمجموعه‌ای از شواهد موجود نشان می‌دهد که هدف قرار دادن سبک زندگی و عوامل پرخطر عروقی تأثیر مفیدی بر عملکرد کلی شناختی دارد.\n\n«دارما سینگ»، مدیر بنیاد تحقیق و پیشگیری از آلزایمر در دانشگاه توماس جفرسون پنسیلوانیا، در این باره می‌گوید: «نکته اصلی این بررسی این است که تعهد به یک سبک زندگی سالم و حفظ سلامت روانی، یک روش کاملاً مهم برای پیری عاری از بیماری آلزایمر است.»\n\nوی در ادامه اذعان می‌کند: «امیدواریم که این مقاله الهام بخش دانشمندان، پزشکان و بیماران باشد تا این مفهوم جدید از تناسب معنوی را بپذیرند و آن را بخشی از هر برنامه چندبُعدی برای پیشگیری از ناتوانی شناختی قرار دهند.»\n\nتحقیقات نشان می‌دهد که مشارکت مذهبی و معنوی می‌تواند عملکرد شناختی را با افزایش سن حفظ کند. تناسب معنوی بُعد جدیدی در پیشگیری از آلزایمر است.\n\nبه گفته محققان، سلامت روانشناختی ممکن است التهاب، بیماری‌های قلبی عروقی و ناتوانی را کاهش دهد. افرادی که نمره بالایی در معیار \"هدف در زندگی\" داشتند، ۲.۴ برابر بیشتر از افراد دارای نمره پایین‌تر در این معیار، زندگی بدون آلزایمر داشتند.\n\nاسترس و مدیریت استرس از موضوعات مورد بحث در پیشگیری از بیماری آلزایمر هستند، با این حال محققان اظهار داشتند که شواهد زیادی وجود دارد که نشان می‌دهد تأثیرات جسمی، روانی و عاطفی استرس ممکن است خطر آلزایمر را افزایش دهد.\n\nمراقبه «کیرتان کریا»، یک مراقبه آوازخوانی ۱۲ دقیقه‌ای است که شامل چهار صدا، تنفس و حرکات تکراری انگشت است. این شیوه، اثرات مستند متعددی بر استرس مانند بهبود خواب، کاهش افسردگی و افزایش سلامت روان دارد. همچنین مشخص شده است که باعث افزایش جریان خون در مناطقی از مغز می‌شود که درگیر شناخت و تنظیم عاطفی هستند و باعث افزایش حجم ماده خاکستری و کاهش اندازه بطن در طولانی مدت می‌شود که ممکن است روند پیری مغز را کُند نماید.\n\nتحقیقات در افراد سالم و افراد مبتلا به زوال شناختی، نشان داد که این روش باعث بهبود شناخت، کاهش زوال حافظه و بهبود خلق و خو می‌شود.",
    "title": "تمرین آرامش ذهن به حفظ عملکرد شناختی در سنین بالا کمک می کند"
  },
  {
    "": 7,
    "url": "https://mehrnews.com//news/5214466/سبک-زندگی-سالم-در-پیشگیری-از-سرطان-روده-بزرگ-سودمند-است",
    "text": "به گزارش خبرنگار مهر به نقل از ساینس دیلی، محققان با تجزیه و تحلیل داده‌های شرکت کنندگان در انگلیس، معتقدند که داشتن سبک زندگی سالم با کاهش تقریباً ۴۰ درصدی خطر ابتلاء به سرطان روده بزرگ در بین افراد با خطر ژنتیکی بالا برای مبتلا شدن به این بیماری همراه است.\n\nاین درصد در بین افرادی که در معرض خطر ژنتیکی پایین این سرطان هستند، فقط حدود ۲۵٪ بود.\n\nاز سوی دیگر افراد دارای خطر بالای ژنتیکی ابتلاء به این سرطان که سبک زندگی ناسالمی دارند بیش از سه برابر افراد دیگر در معرض ابتلاء به سرطان روده بزرگ هستند.\n\n«وی ژنگ»، سرپرست تیم تحقیق از مرکز سرطان واندر بیلت تنسی آمریکا، در این باره می‌گوید: «نتایج این مطالعه می‌تواند در ایجاد راهکارهای شخصی پیشگیری از سرطان کلورکتال مفید و مؤثر باشد.»",
    "title": "سبک زندگی سالم در پیشگیری از سرطان روده بزرگ سودمند است"
  },
  {
    "": 8,
    "url": "https://mehrnews.com//news/5214513/رژیم-صهیونیستی-جنوب-لبنان-را-هدف-حمله-توپخانه-ای-خود-قرار-داد",
    "text": "به گزارش خبرگزاری مهر به نقل از اسپوتنیک، همزمان با تشدید درگیریها میان نظامیان صهیونیست با فلسطینیان در نوار غزه، اوایل روز دوشنبه برخی گزارش‌ها از وقوع انفجار و شنیده شدن صدای شلیک راکت در مرز لبنان- فلسطین اشغالی حکایت می‌کرد.\n\nبرخی گزارش‌ها نیز مدعی بودند که از سوی لبنان دست کم پنج فروند راکت به سمت اراضی اشغالی شلیک شده است، اما تمام این راکت‌ها در خاک لبنان فرود آمده‌اند. هیچ گروهی هم مسئولیت این حمله راکتی را برعهده نگرفته است.\n\nدر پی آن، ارتش رژیم صهیونیستی روز دوشنبه اعلام کرد که آژیر هشدار حمله راکتی در بخش شمالی اراضی اشغالی و هم مرز با لبنان فعال شده است.\n\nبنا به ادعای ارتش رژیم صهیونیستی، شش فروند راکت از سوی لبنان به سمت اراضی اشغالی شلیک شده است، اما ظاهراً تمام این موشک‌ها در خاک لبنان فرود آمده‌اند. ارتش اسرائیل همچنین اعلام کرد که «یگان توپخانه ارتش اسرائیل به سمت محل پرتاب این راکت‌ها آتش گشود».\n\nتصاویر ویدئویی از حمله توپخانه‌ای ارتش اسرائیل به جنوب لبنان در رسانه‌های اجتماعی به اشتراک گذاشته شد.\n\nدر پی این حمله توپخانه‌ای، «نیروهای حافظ صلح سازمان ملل مستقر در لبنان» (یونیفل) در یک پیام توئیتری اعلام کرد که ریاست این نیروها برای «تضمین ثبات در منطقه و کاهش تنش‌های موجود» همچنان با طرف‌های درگیری در تماس خواهد بود و خاطرنشان کرد که در حال حاضر وضعیت در منطقه آرام است.",
    "title": "رژیم صهیونیستی جنوب لبنان را هدف حمله توپخانه ای خود قرار داد"
  },
  {
    "": 9,
    "url": "https://mehrnews.com//news/5214467/سرطان-پوست-می-تواند-ناخن-ها-را-هم-درگیر-کند",
    "text": "به گزارش خبرنگار مهر به نقل از مدیسن نت، آکادمی پوست آمریکا اعلام می‌کند که سرطان پوست، از جمله ملانوما (کشنده‌ترین نوع سرطان) می‌تواند در زیر و اطراف ناخن‌های دست و پا ایجاد شود. اگرچه این شرایط نادر است، اما در افراد مسن با پوست تیره بیشتر دیده می‌شود.\n\nدکتر «اسکایلار سویول»، سرپرست تیم تحقیق، در این باره می‌گوید: «زمانی که ملانوما خیلی زود، حتی در ناخن‌ها تشخیص داده شود به راحتی قابل درمان است.»\n\nبه گفته سویول، بهترین راه تشخیص زودهنگام ملانوما از طریق ناخن‌ها بررسی موارد زیر است:\n\n• وجود رگه‌های تیره شبیه نوار قهوه‌ای یا سیاه که اغلب روی انگشت شست دست یا پا وجود دارند، اما می‌توانند روی هر ناخن ایجاد شوند.\n\n• پوست تیره در کنار ناخن. وقتی پوست اطراف ناخن‌ها تیره‌تر باشد، می‌تواند نشانه‌ای از ملانوما پیشرفته باشد.\n\n• بلند شدن ناخن از روی انگشتان. ناخن شروع به جدا شدن از بستر ناخن می‌کند و با بلند شدن ناخن، لبه سفید در بالا بلندتر به نظر می‌رسد.\n\n• برجستگی یا گره زیر ناخن‌ها.\n\nملانوما ناخن غالباً در مراحل بسیار پیشرفته تشخیص داده می‌شود که برای سلامت بسیار خطرناک است.",
    "title": "سرطان پوست می تواند ناخن ها را هم درگیر کند"
  },
  {
    "": 10,
    "url": "https://mehrnews.com//news/5214512/جزئیات-پروژه-بیمارستانی-نیایش-خرم-آباد-اختصاص-۲۰۰-میلیارد",
    "text": "مهرداد ویسکرمی در گفت و گو با خبرنگار مهر با اشاره به آخرین وضعیت پروژه بیمارستان «نیایش» خرم آباد اظهار داشت: تکمیل این پروژه سال‌ها است که دغدغه مردم است.\n\nاختصاص ۲۰۰ میلیارد وام برای تکمیل پروژه\n\nوی با بیان اینکه چالشی بین دانشگاه علوم پزشکی و قرارگاه خاتم در رابطه با اجرای این پروژه وجود داشت عنوان کرد: این امر به دلیل اعتبارات بود به طوری که این شرایط تا فسخ قرارداد پروژه نیز پیش رفت.\n\nنماینده مردم خرم‌آباد و چگنی در مجلس شورای اسلامی با اشاره به پیگیری‌های صورت گرفته برای تکمیل این پروژه در وزارت خانه و قرارگاه خاتم افزود: قرار بر این شد که ۲۰۰ میلیارد تومان تسهیلات برای این پروژه در نظر گرفته شود.\n\nویسکرمی تصریح کرد: بحث تملک و واگذاری ملک‌های دانشگاه فعلاً منتفی است، پرداخت وام برای این پروژه بیمارستانی به مراحل نهایی رسیده و امیدواریم نوبخت امضای نهایی را در این رابطه صادر کند.\n\nوعده افتتاح تا ۲ سال دیگر\n\nوی با بیان اینکه قرارگاه خاتم نیز در این پروژه فعال شده است عنوان کرد: شرط بر این شده که هم وزارت بهداشت در این پروژه پای کار بیاید و هم قرارگاه خاتم محکم پای کار باشد.\n\nنماینده مردم خرم‌آباد و چگنی در مجلس شورای اسلامی ادامه داد: امیدواریم که این پروژه ظرف دو سال به بهره برداری برسد.\n\nویسکرمی تاکید کرد: تعداد تخت‌های این بیمارستان ۵۵۰ مورد است و ظرفیت اشتغال خیلی خوبی هم می‌تواند برای مرکز استان داشته باشد.",
    "title": "جزئیات پروژه بیمارستانی «نیایش» خرم‌آباد/ اختصاص ۲۰۰ میلیارد وام"
  },
  {
    "": 11,
    "url": "https://mehrnews.com//news/5214509/دستور-گشایش-پناهگاه-ها-در-مرز-فلسطین-اشغالی-با-لبنان",
    "text": "به گزارش خبرگزاری مهر، دقایقی پیش خبرنگار الجزیره از بمباران نواحی اطراف شهرک «کفرشوبا» در مناطق مرزی لبنان و فلسطین اشغالی توسط ارتش رژیم صهیونیستی خبر داد.\n\nبر طبق این گزارش، بمباران نواحی اطراف کفرشوبا لحظاتی قبل از سوی ارتش اسرائیل متوقف شده است، اما همچنان پهپادهای اطلاعاتی ارتش این رژیم در مناطق مرزی فلسطین اشغالی با لبنان به پرواز ادامه می‌دهند.\n\nدر این گزارش همچنین گفته شده که نظامیان صهیونیست به طور پیاپی به سوی شهرک کفرشوبا منور شلیک می‌کنند.\n\nطبق اعلام خبرنگار الجزیره، مقامات ارتش رژیم صهیونیستی دستور داده‌اند تا پناهگاه‌های مرزی با لبنان گشوده شوند.\n\nهمزمان با این تحرکات نیروهای یونیفل (نظامیان حافظ صلح وابسته به سازمان ملل متحد) ادعا کرده‌اند که پرتاب چند موشک از شمال شهرک کفرشوبا به سوی اراضی اشغالی را رصد کرده‌اند.",
    "title": "دستور گشایش پناهگاه ها در مرز فلسطین اشغالی با لبنان"
  },
  {
    "": 12,
    "url": "https://mehrnews.com//news/5214511/حمایت-رئیس-جمهور-آمریکا-از-حملات-وحشیانه-رژیم-صهیونیستی-به-غزه",
    "text": "به گزارش خبرگزاری مهر به نقل از روسیا الیوم، «جو بایدن» در تماس تلفنی با «بنیامین نتانیاهو» نخست وزیر رژیم صهیونیستی بار دیگر از حملات وحشیانه این رژیم علیه فلسطینیان به ویژه در نوار غزه حمایت کرد!\n\nبر اساس اعلام کاخ سفید، بایدن در گفتگو با نخست وزیر رژیم اشغالگر قدس بار دیگر موضع واشنگتن در حمایت از آنچه که حقِ این رژیم (!) برای دفاع از خود در برابر حملات موشکی (تلافی جویانه) مقاومت فلسطین خوانده می‌شود، به صراحت اعلام کرد.\n\nرئیس جمهور ایالات متحده همچنین در ادامه ضمن اشاره به استقبال واشنگتن از شکل‌گیری آتش بس میان دو طرف بر لزوم مبارزه با خشونت و نژادپرستی در قدس و بازگشت آرامش به این شهر اشغالی تاکید کرد.\n\nدو طرف در پایان این گفتگو درباره راهکارهای متوقف کردن حملات حماس و دیگر گروه‌های مقاومت به اراضی اشغالی و همچنین تقویت همکاری میان واشنگتن و قاهره در راستای توقف درگیری‌ها در فلسطین اشغالی رایزنی کردند.",
    "title": "حمایت رئیس جمهور آمریکا از حملات وحشیانه رژیم صهیونیستی به غزه"
  },
  {
    "": 13,
    "url": "https://mehrnews.com//news/5214506/اجتماع-مردم-بوشهر-در-محکومیت-جنایات-رژیم-اشغالگرقدس-برگزار-می-شود",
    "text": "حجت‌الاسلام یوسف جمالی در گفت‌وگو با خبرنگار مهر با محکوم کردن جنایات رژیم صهیونیستی اظهار داشت: رد پای صهیونیسم و استکبار جهانی را در همه ظلم‌های عالم می‌توان دید و این روزها شاهد اوج‌گیری جنایات آنها هستیم.\n\nوی با انتقاد از سکوت مجامع جهانی و همچنین کشورهای منطقه در قبال کشتار فلسطینیان خاطرنشان کرد: نیروهای مقاومت در مقابل جنایات صهیونیست‌ها ایستاده‌اند و این جنایات را بی پاسخ نخواهند گذاشت.\n\nرئیس شورای هماهنگی تبلیغات اسلامی استان بوشهر گفت: اجتماع مردمی حمایت از نهضت مقاومت اسلامی و محکومیت جنایات رژیم اشغالگر قدس در بوشهر برگزار می‌شود.\n\nوی ادامه داد: این اجتماع مردمی ساعت ۹ صبح روز چهارشنبه ۲۹ اردیبهشت در میدان شهید رئیس‌علی دلواری با رعایت دستورالعمل‌های بهداشتی و فاصله گذاری اجتماعی برگزار خواهد شد.",
    "title": "اجتماع مردم بوشهر در محکومیت جنایات رژیم اشغالگرقدس برگزار می‌شود"
  },
  {
    "": 14,
    "url": "https://mehrnews.com//news/5214504/پرتاب-این-حجم-از-موشک-از-سوی-نوارغزه-غافلگیر-کننده-بود",
    "text": "به گزارش خبرگزاری مهر به نقل از فلسطین الآن، «اوری گوردین» فرمانده جبهه داخلی ارتش صهیونیستی در مصاحبه با رسانه‌های اراضی اشغالی اعتراف کرد که ارتش این رژیم در برابر توان حمله مقاومت فلسطین به اراضی اشغالی غافلگیر شده است.\n\nاو در این باره گفت: «متأسفانه در برابر حملات از سوی غزه آماده نبودیم. حجم موشک‌هایی که در خلال روزهای گذشته به سوی اسرائیل (اراضی اشغالی) پرتاب شد در مقایسه با جنگ‌های قبلی بی سابقه است. در تمام جنگ‌های اسرائیل هیچگاه رهگیری ۳۰۰۰ فروند موشک از سوی فلسطینیان به صورت هفتگی سابقه نداشته است».\n\nفرمانده جبهه داخلی ارتش صهیونیستی در پایان اذعان کرد: «پیش بینی نکرده بودیم که چه زمانی قرار است این حجم از موشک به سوی ما پرتاب شود!»\n\nگفتنی است که پیش‌تر «تساحی دافوش» خبرنگار رادیو ارتش رژیم صهیونیستی گفت که نیروهای حماس در عرض مدت یک هفته ۳۶۰۰ فروند موشک به عمق اراضی اشغالی شلیک کردند که این بالاترین تعداد موشکی است که از زمان تشکیل دولت جعلی اسرائیل تاکنون به آن شلیک شده است.\n\nساعتی پیش نیز ارتش رژیم صهیونیستی خبر داد که از ۷ بامداد دیروز (دوشنبه ۲۷ اردیبهشت) تا ۷ عصر، دست کم ۱۹۰ فروند راکت از غزه به سوی شهرک‌های صهیونیستی شلیک شده است.",
    "title": "پرتاب این حجم از موشک از سوی نوارغزه غافلگیر کننده بود"
  },
  {
    "": 15,
    "url": "https://mehrnews.com//news/5214503/پادشاه-اردن-نسبت-به-نقض-ادامه-دار-حقوق-فلسطینیان-هشدار-داد",
    "text": "به گزارش خبرگزاری مهر به نقل از اسپوتنیک، «عبدالله دوم» پادشاه اردن هاشمی در گفتگو با «آنتونیو گوترش» دبیرکل سازمان ملل متحد تأکید کرد که نقضِ حقوق فلسطینیان از سوی رژیم صهیونیستی عامل اصلی ایجاد تنش در فلسطین اشغالی بوده است.\n\nپادشاه اردن در ادامه گفتگو با گوترش توضیح داد: «هیچ راهبرد دیگری به جز راه حل دو دولتی برای پایان دادن به بحران فلسطین وجود ندارد. باید یک دولت مستقل فلسطینی با ریاست مستقل و خودمختار در داخل اراضی ۱۹۶۷ با پایتختی قدس شرقی تشکیل شود».\n\nعبدالله دوم در ادامه ضمن هشدار به مقامات رژیم اشغالگر درباره گام‌های ضد حقوق بشری در قدس اشغالی به ویژه علیه مسجد مبارک الاقصی و تلاش برای بیرون راندن فلسطینیان از منازلشان در محله شیخ جراح گفت که اردن همچنان به تلاش‌های خود برای حمایت از مقدسات اسلامی و مسیحی در قدس اشغالی ادامه خواهد داد.\n\nوی در پایان نیز نقش جامعه بین‌الملل برای توقف جنایات صهیونیست‌ها علیه فلسطینیان بویژه جنگ علیه نوار غزه را حیاتی توصیف کرد.",
    "title": "پادشاه اردن نسبت به نقض ادامه دار حقوق فلسطینیان هشدار داد"
  },
  {
    "": 16,
    "url": "https://mehrnews.com//photo/5213309/ردای-سبز-بلوط-های-زاگرس",
    "text": "درختان بلوط اصلی‌ترین پوشش زاگرس محسوب می‌شوند و هویت بخش مناظر این منطقه شده‌اند.\n\nاستان چهارمحال و بختیاری نیز در محدوده کوهستان زاگرس واقع شده است و جنگل‌های بلوط آذین بخش ارتفاعات این استان هستند.\n\nدرخت‌های بلوط از زیبایی منحصر به فردی برخوردارند که در فصل بهار مناظر چشم‌نواز و بدیعی را به وجود می‌آورند. متأسفانه با رشد جمعیت و نیاز ساکنین این مناطق به سوخت و بهره برداری از جنگل به منظور تأمین منبع غذایی برای دام‌ها و توسعه زمین‌های کشاورزی، بخش قابل توجهی از جنگل‌های بلوط از بین رفته و یا در معرض انقراض قرار گرفته‌اند.\n\nتصاویر این گزارش از جنگل‌های بلوط و طبیعت بکر شهرستان لردگان پیرامون دریاچه سد کارون ۴ تهیه شده است.",
    "title": "ردای سبز بلوط های زاگرس"
  },
  {
    "": 17,
    "url": "https://mehrnews.com//photo/5214496/موزه-عمارت-مفخم-بجنورد",
    "text": "عمارت مفخم بزرگترین و شاخص‌ترین اثر تاریخی دوره قاجار در استان خراسان شمالی است.\n\nدر بخش مردم شناسی موزه گوشه‌ای از فرهنگ اقوام شمال خراسان، آداب و رسوم، مشاغل سنتی و صنایع دستی به نمایش گذاشته شده است.",
    "title": "موزه «عمارت مفخم» بجنورد‎"
  },
  {
    "": 18,
    "url": "https://mehrnews.com//photo/5214468/افتتاح-طرح-های-حوزه-راه-آذربایجان-غربی-توسط-وزیر-راه-و-شهر-سازی",
    "text": "محمد اسلامی صبح دوشنبه برای افتتاح طرح‌های حوزه راه سازی وارد ارومیه شد.\n\nمحمد اسلامی وزیر راه و شهرسازی در جریان سفر یک روزه خود به آذربایجان غربی ضمن افتتاح ۱۰۳ کیلومتر از کریدور بزرگراهی غرب کشور و افتتاح بیش از ۵ هزار واحد مسکن مهر، کلنگ عملیات اجرایی بیش از ۶ هزار واحد مسکن اقدام ملی را نیز بر زمین زد.",
    "title": "افتتاح طرح های حوزه راه آذربایجان غربی توسط وزیر راه و شهر سازی"
  },
  {
    "": 19,
    "url": "https://mehrnews.com//photo/5214444/کاروان-خودرویی-محکومیت-جنایات-صهیونیست-ها-در-قم",
    "text": "",
    "title": "کاروان خودرویی محکومیت جنایات صهیونیست ها در قم"
  },
  {
    "": 20,
    "url": "https://mehrnews.com//news/5214490/نخست-وزیر-رژیم-صهیونیستی-بر-ادامه-حملات-به-نوارغزه-تأکید-کرد",
    "text": "به گزارش خبرگزاری مهر به نقل از فلسطین الآن، «بنیامین نتانیاهو» نخست وزیر رژیم صهیونیستی در سخنانی از ادامه حملات وحشیانه ارتش این رژیم به باریکه تحت محاصره غزه تا روزهای آینده خبر داد.\n\nنتانیاهو پس از مشورت با مقامات امنیتی رژیم اشغالگر صهیونیستی این خبر را اعلام کرد.\n\nاین موضع جدید در حالی از سوی نخست وزیر رژیم صهیونیستی مطرح می‌شود که بر اساس گزارش رسانه‌های اراضی اشغالی، اکنون ادامه حملات راکتی و موشکی مقاومت غزه (حماس و جهاد اسلامی) به شهرک‌های صهیونیست نشین اطراف غزه کارد را به استخوان صهیونیست‌های ساکن در این شهرک‌ها رسانده است. آنان در خلال روزهای گذشته با تجمع در میادین اصلی تل آویو و در دست گرفتن پلاکاردهایی از مقامات رژیم اشغالگر قدس خواستند تا به درگیریها در غزه پایان دهند تا شاید از این طریق حملات موشکی بی امان مقاومت به مناطق اشغالی متوقف شود.\n\nپافشاری مقامات رژیم اشغالگر صهیونیستی بر ادامه جنگ (تاکنون) ۸ روزه در حالی است که روزنامه صهیونیستی «جروزالم پست» امروز دوشنبه در گزارش خود به هزینه‌های گزافی که شلیک هر موشک از سوی گنبد آهنین بر روی دست رژیم صهیونیستی می‌گذارد، اشاره کرد.\n\nاین روزنامه در گزارش خود نوشت: «هزینه موشک‌هایی که جهت رهگیری موشک‌های فلسطینی از سوی گنبد آهنین شلیک می‌شود، ده‌ها هزار دلار برآورد می‌شود و این در حالی است که موشک‌هایی که از سوی فلسطینی‌ها شلیک می‌شود، هزینه چندانی برای فلسطینی‌ها ندارد».\n\nجروزالم پست اذعان کرد: «هزینه بسیار سنگینی برای رهگیری هر موشک محلی که فلسطینی‌ها شلیک می‌کنند، پرداخت می‌شود. برای هر رهگیری هزینه‌ای بالغ بر ۵۰ تا ۱۰۰ هزار دلار روی دست ما می‌ماند».\n\nاین روزنامه در ادامه می‌افزاید: «این در حالی است که یک موشک کوتاه بُرد مقاومت فلسطین ۳۰۰ تا نهایتاً ۸۰۰ دلار هزینه برای آنها دربردارد».\n\nبه گفته «بنی گانتز» وزیر جنگ رژیم صهیونیستی از زمان شروع درگیری‌ها در دهم ماه مه جاری حدود ۱۰۰۰ موشک فلسطینی رهگیری شده است. گفتنی است، فلسطینی‌ها طی این مدت بیش از سه هزار موشک از غزه به اراضی اشغالی شلیک کرده‌اند.",
    "title": "نخست وزیر رژیم صهیونیستی بر ادامه حملات به نوارغزه تأکید کرد"
  },
  {
    "": 21,
    "url": "https://mehrnews.com//news/5214429/حداکثر-آمادگی-در-مرزهای-شلمچه-و-چذابه-باید-فراهم-شود",
    "text": "به گزارش خبرنگار مهر، قاسم سلیمانی دشتکی عصر دوشنبه در جلسه تأمین آب پایانه‌های مرزی شلمچه و چذابه، بر تکمیل زیرساخت‌های موجود در پایانه‌های مرزی استان تأکید کرد و گفت: می‌توان از استان‌های معین در راستای تکمیل و توسعه زیرساخت‌های پایانه‌های شلمچه و چذابه بهره برد.\n\nوی اظهار کرد: با استانداران دیگر استان‌ها صحبت می‌شود تا امکانات مورد نیاز به این دو مرز آورده شوند.\n\nبه گزارش مهر، اربعین سال ۹۸ و پیش از شیوع کرونا، حدود ۱.۲ میلیون زائر حسینی به صورت انفرادی و کاروانی از گذرگاه‌های چذابه و شلمچه در خوزستان برای شرکت در راهپیمایی عظیم اربعین راهی شهرهای مقدس عراق شدند.\n\nحرکت خودجوش کاروان اربعین حسینی به سمت مرزهای شلمچه و چذابه و حضور در کنگره اربعین در عراق از سال ۱۳۹۲ شکل گرفت و هر سال بر عظمت و شکوه این حرکت مردمی و دینی افزوده شد اما پس از ورود ویروس کرونا به کشور به منظور رعایت پروتکل‌های بهداشتی در راستایی حفظ سلامت مردم، حضور زائران ایرانی در این آئین در عراق، منتفی شد و موکب‌های اربعین حسینی خوزستان اقدام به راه‌اندازی پویش‌های اربعینی برای کمک به قشرهای آسیب‌پذیر ناشی از شیوع کرونا و طبقات کم برخوردار کردند.\n\nمرزهای چذابه در ۱۱۰ کیلومتری شمال غرب اهواز و شلمچه در ۱۵ کیلومتری غرب خرمشهر دو گذرگاه رسمی تردد زائران اربعین حسینی در خوزستان هستند.",
    "title": "حداکثر آمادگی در مرزهای شلمچه و چذابه باید فراهم شود"
  },
  {
    "": 22,
    "url": "https://mehrnews.com//news/5214494/نظامیان-صهیونیست-به-فلسطینی-ها-در-قدس-اشغالی-حمله-ور-شدند",
    "text": "به گزارش خبرگزاری مهر، در ساعات پایانی شامگاه دوشنبه رسانه‌های فلسطینی از حمله‌های گسترده و تلافی جویانه نیروهای مقاومت فلسطین به شهرک‌های صهیونیست نشین در اراضی اشغالی خبر دادند.\n\n۲۳:۳۰ نتانیاهو: عملیات در غزه تا چند روز دیگر ادامه دارد\n\nنخست وزیر رژیم صهیونیستی از تصمیم این رژیم برای تداوم حملات به نوار غزه خبر داد.\n\nبه نوشته روزنامه «یعدیعوت آحارنوت»، «بنیامین نتانیاهو» گفت: تا زمانی که لازم باشد حملات را ادامه خواهیم داد تا آرامش را به شهروندانمان بازگردانیم.\n\n۲۰:۱۵ درگیری های شدید در غرب طولکرم میان فلسطینی ها و صهیونیستها\n\nمنابع فلسطینی اعلام کردند که درگیری های شدیدی همچنان در منطقه غربی از شهر طولکرم در کرانه باختری و منطقه زیتا در شمال طولکرم میان فلسطینی ها و نظامیان رژیم صهیونیستی جریان دارد که بر اثر آن شمار زیادی بر اثر گلوله جنگی نظامیان صهیونیست زخمی شده اند.\n\n۲۰:۰۵ راهپیمایی خشم در جنین و نابلس\n\nتظاهرات گسترده در شهرک یعبد در جنوب جنین در کرانه باختری جریان دارد و این همزمان با درگیری میان فلسطینی ها و نظامیان رژیم صهیونیستی است. در نابلس هم هزاران فلسطینی در حال تظاهرات هستند.\n\n۲۰:۰۰ یک شهید و ۵۰ زخمی در تیراندازی نظامیان صهیونیست به فلسطینی ها در البیره\n\nمنابع فلسطینی اعلام کردند که بر اثر تیراندازی نظامیان رژیم صهیونیستی به سوی فلسطینی ها در شهر البیره در کرانه باختری ۵۱ نفر شهید و زخمی شده اند.\n\nوزارت بهداشت فلسطین از شهادت محمد اسحاق حمید ۲۵ ساله که از ناحیه سینه هدف گلوله نظامیان صهیونیست قرار گرفت، خبر داد و اعلام کرد: محمد اسحاق در البیره در کرانه باختری هدف گلوله نظامیان صهیونیست قرار گرفته است.\n\nبر اساس گزارش وزارت بهداشت فلسطین تاکنون در جریان تیراندازی نظامیان صهیونیست، دستکم ۵۰ فلسطینی هم در این شهر زخمی شده اند.\n\n۱۹:۵۰ تیراندازی شدید صهیونیستها به سوی تظاهرات کنندگان و خبرنگاران در البیره\n\nمنابع فلسطینی اعلام کردند که نظامیان رژیم صهیونیستی، به شکل گسترده ای به سوی تظاهرات کنندگان و خبرنگاران در شهر البیره در کرانه باختری شلیک می کنند.\n\nسخنگوی ارتش صهیونیستها هم اعلام کرد که چند نظامی این رژیم در ورودی شهر البیره زخمی شده اند.\n\nدر روستای بیت سیرا در غرب رام الله هم یک جوان بر اثر تیراندازی نظامیان صهیونیست از ناحیه پا هدف قرار گرفت و زخمی شد.\n\n۱۹:۴۵ درگیری های شدید در بیت لحم و زخمی شدن ۹۸ فلسطینی\n\nدر شمال بیت لحم هم درگیری های شدیدی میان جوانان فلسطینی و نظامیان صهیونیست درگرفته است و این پس از راهپیمایی گسترده ضد صهیونیستی بود.\n\nتاکنون ۹۸ فلسطینی در جریان این درگیری ها زخمی شده اند.\n\n۱۹:۴۰ درگیری شدید فلسطینی ها با نظامیان صهیونیست در قدس اشغالی\n\nمنابع فلسطینی اعلام کردند: درگیری های شدیدی میان فلسطینی ها و نظامیان اشغالگر در مناطق مختلف قدس اشغالی در جریان است و بر اثر آن شمار زیادی از فلسطینی ها زخمی و شماری دیگر بازداشت شده اند.\n\nدر باب العامود، نظامیان رژیم صهیونیستی به شکل وحشیانه به تظاهرات کنندگان حمله ور شدند و شماری زیادی را مجروح کردند. نظامیان رژیم صهیونیستی شماری زیادی را بازداشت کرده اند.\n\nدرگیری هایی در نزدیکی باب المجلس یکی از دربهای مسجد الاقصی هم جریان دارد.\n\nنظامیان رژیم صهیونیستی در محله شیخ جراح اشغالگران هم فلسطینی هایی که با ساکنان این محله ابراز همبستگی کرده را بیرون کردند و این در حالی است که شهرک نشینان در حال پرسه زنی در این محله هستند.\n\nنظامیان رژیم صهیونیستی در این محله به خبرنگاران حمله و آنها را مورد ضرب و شتم قرار دادند.\n\nدر شهرک الرام در شمال قدس اشغالی هم درگیری ها ادامه دارد و جوانان فلسطینی اقدام به آتش زدن لاستیک و پرتاب سنگ به سوی نظامیان رژیم صهیونیستی کردند.\n\nدر غرب قدس هم درگیری هایی جریان دارد.\n\nاین درحالی است که قدس اشغالی شاهد اعتصاب فراگیر فلسطینی هاست.\n\n۱۸:۲۹ موج جدید از حملات شدید موشکی به عسقلان\n\nگردانهای قدس شاخه نظامی جهاد اسلامی فلسطین از موج جدید و شدید از حملات موشکی به شهر عسقلان در فلسطین اشغالی خبر داد.\n\n۱۷:۵۰ صدای آژیر خطر در ناحل عوز به صدا درآمد\n\nرسانه های رژیم صهیونیستی از ادامه حملات موشکی و به صدا درآمدن آژیر خطر در ناحل عوز خبر دادند.\n\n۱۷:۰۵ ادامه درگیری در البیره و زخمی شدن ۹ فلسطینی\n\nشهروندان فلسطینی ساکن البیره در تظاهرات حمایت از غزه شرکت کردند که این راهپیمایی به درگیری با نظامیان صهیونیست منجر شد. نظامیان صهیونیست در این درگیری برای متفرق کردن تظاهرات کنندگان از گلوله های پلاستیکی و گاز اشک آور استفاده کردند که بر اثر آن ۹ فلسطینی زخمی شده اند.\n\n۱۷:۰۰ صدای ممتد آژیر خطر در «عسقلان»\n\nبا ادامه حملات موشکی مقاومت به عسقلان، آژیر خطر به طور ممتد در این شهرک به صدا درآمده است.\n\n۱۶:۴۸ افزایش تلفات صهیونیستها در اشکول\n\nمنابع بیمارستانی رژیم صهیونیستی اعلام کردند که بر اثر حمله موشکی گروههای مقاومت فلسطین به اشکول، ۲ صهیونیست به هلاکت رسیده و ۲۰ تن زخمی شده اند.\n\n۱۶:۲۳ اشدود و ناحل عوز در تیررس موشکهای مقاومت\n\nمقاومت فلسطین در ادامه پاسخگویی به جنایات رژیم صهیونیستی در غزه، شماری از شهرکهای اطراف نوارغزه از جمله ناحل عوز و اشدود را هدف حملات راکتی و موشکی خود قرار داد.\n\n۱۶:۱۰ هلاکت ۲ صهیونیست و ۱۲ زخمی در «اشکول»\n\nدر پی حمله موشکی گروههای مقاومت فلسطین به شهرکهای اطراف نوارغزه از جمله اشکول، ۲ صهیونیست در این منطقه به هلاکت رسیدند. گردانهای ناصر صلاح الدین، حمله به اشکول را برعهده گرفته است. ۲ صهیونیستی که به هلاکت رسیده اند نظامی می باشند.\n\n۱۵:۵۷ زخمی شدن ۱۴ صهیونیست در «اشکول»\n\nرسانه های اسرائیلی اعلام کردند در حمله موشکی گروههای مقاومت فلسطین به اشکول در نقب غربی ۱۴ صهیونیست زخمی شدند. حال ۴ نفر از مجروحان وخیم گزارش شده است.\n\n۱۵:۵۰ زخمی شدن یک نظامی اسرائیلی\n\nدر حمله خمپاره ای مقاومت فلسطین به گذرگاه «ایررز» یک نظامی صهیونیست زخمی شد.\n\n۱۵:۴۰ زخمی شدن ۵ صهیونیست\n\nدر حمله موشکی گروههای مقاومت به مناطق مختلف اراضی اشغالی از جمله «اشکول» در نقب غربی، ۵ اسرائیلی زخمی شدند. مجتمع مفتاحیم، شهرک کریات گات و پایگاه زیکیم از جمله مناطقی بود که در تیررس موشکهای مقاومت فلسطین قرار گرفت.\n\n۱۵:۰۰ آماده باش اسرائیل در مرزهای لبنان و فلسطین اشغالی\n\nارتش رژیم صهیونیستی در مرزهای لبنان و فلسطین اشغالی به حال آماده باش کامل درآمد. این اقدام در پی نگرانی از ورود تظاهرات کنندگان برای ورود به اراضی اشغالی صورت گرفته است.\n\n۱۴:۵۷ حمله خمپاره ای مقاومت به پایگاه «ایرز»\n\nگردانهای قدس شاخه نظامی جنبش جهاد اسلامی فلسطین پایگاه اسرائیلی ایرز را هدف حملات خمپاره ای قرار داد.\n\n۱۴:۵۵ افزایش شهدا و مجروحان غزه\n\nوزارت بهداشت فلسطین اعلام کرد که تاکنون ۲۱۳ فلسطینی از جمله ۶۱ کودک، ۳۶ زن و ۱۶ مُسن در جنگ غزه شهید و هزار و ۴۴۲ نفر نیز زخمی شده اند.\n\n۱۴:۵۲ حمله موشکی مقاومت به جنوب عسقلان\n\nگروههای مقاومت فلسطین شهرک صهیونیستی عسقلان را هدف حملات موشکی قرار دادند و سامانه گنبد آهنین نتوانست برخی از آنها را رهگیری کند. این موشکها جنوب عسقلان را هدف قرار دادند.\n\n۱۴:۴۵ خسارت ۲۴۴ میلیون دلاری در غزه\n\nمراکز دولتی فلسطین اعلام کردند که میانگین خسارت وارده به نوارغزه بر اثر حملات رژیم صهیونیستی بالغ بر ۲۴۴ میلیون دلار بوده است و متاسفانه اسرائیل همچنان برای ادامه حملات خود از نهادهای بین المللی چراغ سبز دریافت می کند.\n\n۱۴:۴۰ درگیری فلسطینیان با نظامیان صهیونیست در «البیره»\n\nشماری از فلسطینیان با نظامیان صهیونیست در ایست بازرسی «بیت ایل» در البیره درگیر شدند.\n\n۱۴:۳۱ پارلمان تونس حملات تل آویو به غزه را محکوم کرد\n\nنمایندگان پارلمان تونس حملات رژیم صهیونیستی به نوارغزه را محکوم کردند.\n\n۱۴:۳۰ حمله هوایی اسرائیل به بیت حانون ۳ زخمی برجای گذاشت\n\nجنگنده های ارتش رژیم صهیونیستی یک منزل مسکونی در بیت حانون را هدف حملات خود قرار دادند که بر اثر آن ۳ فلسطینی زخمی شدند.\n\n۱۴:۲۰ حمله خمپاره ای گردانهای «ابوعلی مصطفی» به تانکهای اسرائیلی\n\nگردانهای ابوعلی مصطفی اعلام کرد که شماری از تانکهای اسرائیلی در یک پایگاه نظامی را در شرق غزه هدف حمله خمپاره ای قرار دادند.\n\n۱۳:۴۹ درخواست صهیونیستها از نتانیاهو برای تداوم جنگ\n\nشماری از صهیونیستهای ساکن فلسطین اشغالی با تحصن در مقابل منزل بنیامین نتانیاهو نخست وزیر رژیم صهیونیستی از وی خواستند که حملات به نوارغزه ادامه داشته باشد.\n\n۱۳:۳۸ کمبود ۴۶ درصدی دارو و آوارگی ۵۲ هزار نفر در غزه\n\nدر نتیجه حملات هوایی رژیم صهیونیستی به نوارغزه دستکم ۵۲ هزار نفر آواره شده اند و بیمارستانهای این منطقه با کمبود ۴۶ درصدی دارو و ۳۶ درصدی تجهیزات و اقلام پزشکی مواجه است.\n\n۱۳:۳۰ خسارت مادی در غزه، تخریب ۶ بیمارستان و ۹ مرکز درمانی\n\nحملات هوایی رژیم صهیونیستی به نوارغزه طی ۹ روز گذشته تاکنون باعث شده است ۹ مرکز درمانی و ۶ بیمارستان، ۱۳۲ ساختمان و ۳۱۶ واحد مسکونی به طور کامل تخریب شوند.\n\n۱۳:۳۰ تظاهرات ضد صهیونیستی در رام الله\n\nشهروندان فلسطینی ساکن رام الله با برپایی تظاهراتی ضمن ابراز همبستگی با ساکنان نوارغزه، مخالفت خود را با جنایات رژیم صهیونیستی در سرتاسر فلسطین ابراز کردند.\n\n۱۳:۰۵ بمباران ۱۱ منزل مسکونی در نوارغزه\n\n۱۱ منزل مسکونی در نوارغزه صبح امروز هدف حملات هوایی جنگنده های ارتش رژیم صهیونیستی قرار گرفت.\n\n۱۳:۰۰ حمله موشکی مقاومت به شهرکهای اطراف نوارغزه\n\nگردانهای عزالدین قسام شاخه نظامی جنبش حماس اعلام کرد که شهرکهای اطراف نوارغزه از جمله «اوفکیم»، «مرحافیم» و نیز منطقه نقب غربی را هدف حملات موشکی قرار داده است.\n\n۱۲:۴۵ راهپیمایی همبستگی با فلسطین در لیبی\n\nطرابلس پایتخت لیبی شاهد تظاهرات مردمی حمایت از فلسطین بود. شهروندان لیبیایی در این تظاهرات، با سر دادن شعارهایی جنایات رژیم صهیونیستی در فلسطین را محکوم کردند.\n\n۱۲:۳۰ شهادت جوان فلسطینی در الخلیل\n\nیک جوان فلسطینی به ضرب گلوله نظامیان صهیونیست در شهر الخلیل واقع در کرانه باختری به شهادت رسید.\n\n۱۲:۱۰ بمباران گسترده منازل مسکونی در غزه\n\nجنگنده های ارتش رژیم صهیونیستی دو منزل مسکونی را در رفح واقع در جنوب و بیت حانون در شمال غزه را هدف قرار دادند. همچنین یک منزل نیز در اردوگاه جبالیا در شمال نوارغزه بمباران شد.\n\n۱۱:۳۷ بمباران یک مرکز آموزشی در خانیونس\n\nجنگنده های ارتش رژیم صهیونیستی یک مرکز آموزشی وابسته به مقاومت فلسطین را در خانیونس واقع در جنوب نوارغزه بمباران کردند.\n\n۱۱:۲۶ حمله هوایی ۶۰ جنگنده به غزه از صبح امروز\n\n۶۰ جنگنده رژیم صهیونیستی از صبح امروز بیش از ۶۵ نقطه در نوارغزه را هدف بیش از ۱۱۰ موشک قرار دادند.\n\n۱۱:۱۰ حمله توپخانه ای رژیم صهیونیستی به غزه\n\nرژیم صهیونیستی در ادامه تجاوزات خود، مناطق شمال و شمال شرق غزه را هدف حمله توپخانه ای گسترده قرار داد.\n\n۱۱:۰۲ تخریب بیش از ۱۰۰ بنا در غزه\n\nدر حملات رژیم صهیونیستی به نوارغزه طی ۹ روز اخیر بیش از ۱۰۰ بنا تخریب شده است.\n\n۱۱:۰۰ بمباران اراضی کشاورزی در شرق رفح\n\nجنگنده های ارتش رژیم صهیونیستی اراضی کشاورزی در شرق رفح را به طور گسترده بمباران کردند.\n\n۱۰:۴۳ تمدید حالت فوق العاده در شهر «اللد»\n\nکابینه رژیم صهیونیستی حالت فوق العاده در شهر اللد را به مدت ۴۸ ساعت دیگر تمدید کرد.\n\n۱۰:۰۵ تظاهرات همبستگی با غزه در کرانه باختری\n\nهمزمان با فراخوان اعتصاب سراسری در کرانه باختری، ساکنان این منطقه در راستای ابراز همبستگی با مردم غزه، تظاهرات ضد صهیونیستی برپا کردند.\n\n۱۰:۰۴ راهپیمایی حمایت از فلسطین در اندونزی\n\nمردم اندونزی با برپایی راهپیمایی حمایت خود را از ملت مظلوم فلسطین ابراز کردند.\n\n۱۰:۰۳ شلیک ۹۰ موشک از غزه به اراضی اشغالی\n\nارتش رژیم صهیونیستی اعلام کرد که از ساعت ۷ عصر دوشنبه تا ۷ صبح امروز سه شنبه ۹۰ موشک از سوی گروههای مقاومت در غزه به سوی اراضی اشغالی فلسطین شلیک شده است.\n\n۹:۵۷ افزایش شهدای غزه به ۲۱۲ شهید\n\nوزارت بهداشت غزه اعلام کرد که شمار قربانیان حملات رژیم صهیونیستی به نوارغزه به ۲۱۲ شهید و هزار و ۴۰۰ زخمی افزایش یافته است. در میان شهدا ۶۱ کودک و ۳۶ زن به چشم می خورند. همچنین ۴۰۰ نفر از مجروحان نیز کودک هستند.\n\n۸:۲۹ به صدا درآمدن آژیر خطر در شهرک صهیونیست نشین ناحل عوز\n\nرسانه های صهیونیستی اعلام کردند که آژیر خطر در شهرک صهیونیست نشین ناحل عوز در اطراف غزه به صدا درآمد.\n\n۸:۰۲ حملات هوایی به غزه از سر گرفته شد\n\nحملات رژیم اشغالگر صهیونیست به چند هدف در شهر غزه از سرگرفته شد. در حمله هوایی اسرائیل، یک ساختمان مسکونی در خیابان الثلاثینی در شهر غزه هدف قرار گرفت.\n\n۷:۲۰ حمله موشکی گردانهای قسام به شهرک نتیفوت\n\nگردانهای عزالدین قسام شاخه نظامی جنبش حماس با موشک، شهرک صهیونیست نشین نتیفوت در اطراف غزه را هدف قرار داد.\n\n۶:۳۷ حمله رژیم اشغالگر به ساختمانی نزدیک مقر آنروا\n\nدر حمله هوایی جدید رژیم صهیونیستی به غزه، یک ساختمان نزدیک مقر آنروا و ساختمان دانشگاها در نوارغزه هدف قرار گرفت.\n\n۰۵:۲۳ حمله توپخانه‌ای ارتش رژیم صهیونیستی به جنوب لبنان\n\nبرخی تصاویر ویدئویی به اشتراک گذاشته شده در رسانه‌های اجتماعی از حمله توپخانه‌ای ارتش رژیم صهیونیستی به جنوب لبنان حکایت می‌کند. بنا به ادعای ارتش رژیم صهیونیستی، شش فروند راکت از سوی لبنان به سمت اراضی اشغالی شلیک شده است، اما ظاهراً تمام این موشک‌ها در خاک لبنان فرود آمده‌اند. ارتش اسرائیل همچنین اعلام کرد که «یگان توپخانه ارتش اسرائیل به سمت محل پرتاب این راکت‌ها آتش گشود».\n\n۰۳:۲۳ دستور گشایش پناهگاه‌ها در مرز فلسطین اشغالی با لبنان\n\nرسانه های خبری از پرتاب منور از سوی ارتش رژیم صهیونیستی به سمت یک منطقه در مرزهای جنوبی لبنان خبر دادند. در گزارشها همچنین گفته شده که نظامیان صهیونیست به طور پیاپی به سوی شهرک کفرشوبا منور شلیک می‌کنند. طبق اعلام خبرنگار الجزیره، مقامات ارتش رژیم صهیونیستی دستور داده‌اند تا پناهگاه‌های مرزی با لبنان گشوده شوند.\n\n\n\n۰۳:۰۳ پایگاه خبری آکسیوس: بایدن هیچ ضرب الاجلی برای پایان درگیری‌ها به نتانیاهو نداد\n\n۰۲:۵۶ اسماعیل هنیه: مقاومت بر دفاع از ملت فلسطین مصمم است\n\n۰۲:۵۳ بمباران جنوب خانیونس توسط پهپادهای اسرائیلی\n\n۰۲:۴۶ امروز (سه شنبه) وزیر خارجه یونان وارد اراضی اشغالی می‌شود\n\nرسانه‌های صهیونیستی خبر دادند که امروز وزیر خارجه یونان برای گفتگو با طرف اسرائیلی درباره آتش بس در جبهه‌های درگیری، وارد اراضی اشغالی می‌شود.\n\n۰۱:۲۳ خبرنگار یدیعوت آحارانوت: عملیات نظامی علیه غزه امکان گشایش جبهه‌های جنگی جدید علیه اسرائیل را افزایش می‌دهد\n\n۰۱:۰۸ کانال ۱۳ تلویزیون رژیم صهیونیستی: ۷ خمپاره از سوی لبنان به اسرائیل پرتاب شد\n\n۰۱:۰۱ آنروآ: بیش از ۴۳ هزار نفر به ۵۳ مدرسه وابسته به این سازمان در نوار غزه پناه برده‌اند\n\n۰۰:۵۵ آغاز حملات موشکی «سرایا القدس: به اراضی اشغالی\n\nگروهان‌های سرایا القدس، شاخه نظامی وابسته به جنبش جهاد اسلامی فلسطین، اعلام کرد که در پاسخ به ترور فرمانده خود توسط ارتش صهیونیستی حملات موشکی خود را به اراضی اشغالی از سر گرفته است.\n\n۰۰:۴۸ به صدا در آمدن آژیرهای خطر در مناطق مرزی با لبنان\n\n۰۰:۴۸ حماس: شکستِ تلاش‌های مصر و قطر برای برقراری آتش بس\n\nشبکه سی اِن اِن آمریکا به نقل از یکی از رهبران حماس گزارش داد که آتش بس در فلسطین اشغالی به دلیل اصرار رژیم صهیونیستی بر لزوم توقف حملات از سوی حماس و مخالفت این جنبش با پیشنهاد تل آویو محقق نمی‌شود.\n\n۰۰:۴۶ به صدا در آمدن آژیرهای خطر در شهرک نشین عسقلان\n\n۰۰:۲۷ تقویت مواضع نظامی ارتش صهیونیستی در قدس اشغالی\n\nرسانه‌های محلی فلسطین از تقویت توان امنیتی و نظامی ارتش رژیم صهیونیستی در ایست بازرسی الزعیم در قدس اشغالی و مسدود نمودن ورودی‌ها به روی فلسطینیان به منظور کنترل عبور و مرور در داخل این شهر خبر دادند.\n\n۰۰:۲۵ حماس ۷۵% از ساکنان اسرائیل را مجبور کرد به پناهگاه‌ها بروند\n\n«تساحی دافوش» خبرنگار رادیو ارتش رژیم صهیونیستی گفت که نیروهای حماس در عرض مدت یک هفته ۳۶۰۰ موشک به عمق اراضی اشغالی شلیک کردند که این بالاترین تعداد موشکی است که از زمان تشکیل (دولت جعلی) اسرائیل به آن شلیک شده است.\n\nوی در ادامه گفت: «حماس ۷۵ درصد از ساکنان اسرائیل را مجبور کرد که به داخل پناهگاه‌ها بروند». ساعتی پیش ارتش رژیم صهیونیستی نیز خبر داد که از ۷ بامداد امروز تا ۷ عصر، دست کم ۱۹۰ راکت از غزه به سوی شهرک‌های صهیونیستی شلیک شده است.\n\n۰۰:۰۰ شهرک صهیونیست نشین نتیفوت موشک باران شد\n\nشهرک صهیونیست نشین «نتیفوت»، در ساعات پایانی شامگاه دوشنبه آماج موشک‌های گردان‌های القسام (شاخه نظامی حماس) قرار گرفت.\n\nنتیفوت نام یک شهرک اسرائیلی در جنوب سرزمین‌های اشغالی واقع در شرق بخش تحت محاصره غزه است.\n\nهنوز از میزان خسارات احتمالی موشک باران اخیر مقاومت اطلاعاتی مخابره نشده است؛ اما روز گذشته شهرک‌های نتیفوت، «یاد مردخای» و دو پایگاه هوایی «حتسور» و زمینی «تسیلم» در جنوب اراضی اشغالی هدف حمله موشکی گردان‌های القسام قرار گرفت.\n\nشاخه نظامی جنبش حماس اعلام کرد این حملات در تلافی حملات اخیر رژیم صهیونیستی به شهروندان غیرنظامی غزه صورت گرفته است.\n\nتحولات پیشین فلسطین را می‌توانید اینجا مشاهده کنید.",
    "title": "نظامیان صهیونیست به فلسطینی‌ها در قدس اشغالی حمله ور شدند"
  },
  {
    "": 23,
    "url": "https://mehrnews.com//news/5214492/اعلام-آمادگی-فرانسه-برای-همکاری-جهت-برقراری-آتش-بس-در-غزه",
    "text": "به گزارش خبرگزاری مهر به نقل از رویترز، «امانوئل ماکرون» رئیس جمهور فرانسه روز دوشنبه اعلام کرد که وی با رئیس جمهور مصر و پادشاه اردن بر سر طرحی پیشنهادی و عینی جهت برقراری آتش بس (در غزه) و (دستیابی به) یک مسیر ممکن برای گفتگو میان اسرائیل و فلسطینیان همکاری خواهد کرد.\n\nماکرون در یک کنفرانس خبری در پاریس گفت: «برای من وجود یک فرآیند برای (برقراری) آتش بس در سریع‌ترین زمان ممکن و (دستیابی به) یک مسیر ممکن برای بحث و گفتگو میان بازیگران اصلی (این مناقشه) امری ضروری است».\n\nوی در ادامه بدون اشاره به جزئیات بیشتر افزود: «در روزهای آینده، ما تصمیم گرفته‌ایم که با رئیس جمهور (عبدالفتاح) السیسی و پادشاه اردن گفتگویی داشته باشیم تا بتوانیم با همدیگر دستیابی به یک طرح پیشنهادی را بررسی کنیم».\n\nماکرون در ادامه افزود که وی طی یکی دو روز آینده موضوع بمباران ساختمان محل استقرار رسانه‌های خبری در غزه توسط جنگنده‌های رژیم صهیونیستی را با نخست وزیر این رژیم مطرح خواهد کرد.",
    "title": "اعلام آمادگی فرانسه برای همکاری جهت برقراری آتش بس در غزه"
  },
  {
    "": 24,
    "url": "https://mehrnews.com//news/5214419/روند-ابتلا-به-ویروس-کرونا-در-کرمانشاه-نزولی-است",
    "text": "به گزارش خبرگزاری مهر، محمود رضا مرادی در نشست امروز ستاد مدیریت و مقابله با کرونا دانشگاه علوم پزشکی استان کرمانشاه اظهار کرد: سیر نزولی بیماری کرونا به گونه‌ای است که می‌تواند ثابت و یا افزایش پیدا کند و مردم باید همچنان رعایت شیوه نامه‌های بهداشتی را جدی بگیرند.\n\nوی افزود: در حال حاضر وضعیت بیماری کرونا در استان کرمانشاه سیر نزولی دارد اما این روند می‌تواند شکننده باشد و موجب افزایش مجدد مبتلایان شود.\n\nرئیس دانشگاه علوم پزشکی استان کرمانشاه تصریح کرد: باید اطلاع رسانی و آموزش در راستای افزایش آگاهی بخشی و حساسیت مردم به رعایت دستورالعمل‌های بهداشتی برای پیشگیری از ابتلاء به بیماری همچون گذشته مورد توجه قرار گیرد.\n\nمرادی با اشاره به فرایند واکسیناسیون در استان کرمانشاه گفت: واکسیناسیون کرونا در استان کرمانشاه با دقت و سرعت عمل بالا و بر اساس دستورالعمل تعیین شده از سوی وزارت بهداشت در حال انجام است.\n\nوی بیان کرد: تلاش می‌کنیم در واکسیناسیون عمومی کرونا علاوه بر تقسیم بندی سنی، درصدی از سهمیه واکسن به مشاغل پر خطر و مشاغلی که ارتباط بیشتری با مردم دارند اختصاص یابد که در صورت تصویب در ستاد ملی کرونا به طور قطع اجرایی خواهد شد.\n\nرئیس دانشگاه علوم پزشکی استان کرمانشاه خاطر نشان کرد: روند اجرای واکسیناسیون در تمام شهرستان‌ها و مراکز رصد می‌شود و همه باید با تمام توان در این زمینه فعالیت کنند و واکسیناسیون با سرعت و دقت بیشتری انجام شود.\n\nمرادی اضافه کرد: تزریق واکسن کرونا برای دانشجویان پزشکی و پرستاری نیز از اولویت‌های وزارت بهداشت و ستاد ملی کرونا است و تمهیداتی اندیشیده شده که این دانشجویان در اولویت تزریق واکسن قرار گیرند.",
    "title": "روند ابتلا به ویروس کرونا در کرمانشاه نزولی است"
  },
  {
    "": 25,
    "url": "https://mehrnews.com//news/5214016/انتظار-۲ساله-تصویب-لایحه-ساماندهی-نیروهای-شرکتی-شهرداری-کرمانشاه",
    "text": "به گزارش خبرگزاری مهر، امید کریمی اظهار کرد: حوزه معاونت برنامه‌ریزی و توسعه سرمایه انسانی شهرداری کرمانشاه در طول ۲ سال گذشته و بنا بر دستور شهردار، برنامه‌ریزی‌های لازم را برای تأمین امنیت شغلی پرسنل شهرداری هدف گذاری کرد.\n\nوی افزود: بر این اساس و در راستای ساماندهی حوزه سرمایه انسانی و نیروهای شرکتی و روزمزد شهرداری کرمانشاه، طرح تأسیس مؤسسه پویندگان دیار زاگرس و اساسنامه آن تهیه و طی نامه‌هایی برای بررسی و تصویب لایحه متن اساسنامه این مؤسسه از طریق اعضای شورای اسلامی شهر کرمانشاه پیگیری شد.\n\nمعاون برنامه‌ریزی و توسعه سرمایه انسانی شهرداری کرمانشاه تصریح کرد: با گذشت حدوداً ۲ سال این لایحه هیچ گاه در صحن شورای اسلامی شهر کرمانشاه مطرح نشد.\n\nکریمی با بیان اینکه در گیر و دار کمیسیون‌های شورای اسلامی شهر کرمانشاه بارها لایحه اساسنامه مؤسسه از دستور کار جلسات شورا خارج و همچنان این لایحه به صورت مسکوت در شورای شهر باقی ماند، گفت: در طول ۲ ماه گذشته با راهنمایی‌های شهردار کرمانشاه تمامی سهام شرکت نوین به شهرداری کرمانشاه واگذار و با تشکیل هیأت مدیره جدید و تصمیمات اخذ شده گام‌های مهمی در راستای ساماندهی نیروهای شرکتی، حجمی و روزمزد برداشته شد.\n\nبه گفته وی تمامی اهدافی را که از تشکیل و تأسیس مؤسسه تصور می‌شد، از این طریق قابل دسترس قرار گرفت.",
    "title": "انتظار ۲ساله تصویب لایحه ساماندهی نیروهای شرکتی شهرداری کرمانشاه"
  },
  {
    "": 26,
    "url": "https://mehrnews.com//news/5214417/ثبت-۳-فوتی-دیگر-بر-اثر-ابتلا-به-کرونا-در-کرمانشاه",
    "text": "به گزارش خبرنگار مهر، مهدی محمدی بعد از ظهر امروز دوشنبه در جمع خبرنگاران اظهار کرد: در شبانه روز گذشته ۶۶ مورد مثبت بستری مبتلا به کرونا و ۲۳۷ مورد بیمار مثبت سرپایی نیز در استان کرمانشاه شناسایی شدند.\n\nوی افزود: هم‌اکنون ۵۶۴ بیمار مربوط به کرونا در مراکز درمانی استان کرمانشاه بستری هستند.\n\nرئیس کمیته اطلاع رسانی ستاد مدیریت کرونا دانشگاه علوم پزشکی کرمانشاه تصریح کرد: تعداد موارد فوت در اثر ابتلاء قطعی به ویروس کرونا در ۲۴ ساعت گذشته در استان کرمانشاه سه نفر است.\n\nمحمدی گفت: مجموع جان باختگان بر اثر ابتلاء به کرونا در استان کرمانشاه از ابتدای اپیدمی تاکنون، یک هزار و ۷۹۰ نفر است.\n\nوی تصریح کرد: در ۲۴ ساعت گذشته ۱۳۱ بیمار جدید با علائم مشکوک به کرونا در بیمارستان‌های استان کرمانشاه بستری شده و ترخیص ۱۴۱ نفر از بیمارستان پس از بهبودی انجام گرفته است.",
    "title": "ثبت ۳ فوتی دیگر بر اثر ابتلا به کرونا در کرمانشاه"
  },
  {
    "": 27,
    "url": "https://mehrnews.com//news/5214480/حامیان-حمله-به-غزه-همان-مشوقان-حمله-به-یمن-هستند",
    "text": "به گزارش خبرگزاری مهر به نقل از المیادین، «محمد البخیتی» عضو دفتر سیاسی جنبش انصارالله یمن در گفتگو با شبکه المیادین لبنان تأکید کرد که تمامی سران عربی منطقه باید سفرای ایالات متحده را از کشورهایشان اخراج کنند.\n\nالبخیتی در ادامه اشاره کرد: «پیام من به طرفداران اخوان المسلمین این است که باید هرچه سریع‌تر کالاهای آمریکایی را تحریم کرده و از ورود آنها به کشورهایشان جلوگیری کنندن.\n\nاین عضو دفتر سیاسی جنبش انصارالله یمن همچنین گفت: «سوریه، حزب الله، ایران و یمن خدمات فراوانی را در راستای کمک به فلسطین انجام داده‌اند، و اتهام زنی به آنها کار نادرستی است. به هواداران اخوان المسلمین هم می‌گوئیم که باید در راستای وحدت امت (اسلامی) قدم بردارند و نه در جهت از هم گسستن آن».\n\nالبخیتی در بخش دیگری از سخنانش با اشاره به اینکه عراق دهه‌هاست بر اهمیت قضیه فلسطین در جهان اسلام تأکید دارد، توضیح داد: «بخشی از هدف ادامه وجود و فعالیت پایگاه‌های نظامی آمریکا در عراق جلوگیری از کمک‌های این کشور به قضیه فلسطین است».\n\nاو بیان کرد: «مقاومت فلسطین تاکنون قهرمانانه عمل کرده است. پشت این مقاومت خواهیم ایستاد و ملت فلسطین را ترک نخواهیم کرد. این توقع وجود دارد که گروه‌های مقاومتی عراق هم در عملیات آزاد سازی فلسطین اشغالی مشارکت داشته باشند. نمی‌توان ملت فلسطین تنها گذاشت».",
    "title": "حامیان حمله به غزه همان مشوقانِ حمله به یمن هستند"
  },
  {
    "": 28,
    "url": "https://mehrnews.com//photo/5214483/کرونا-تاکنون-۱۶۷۹-قربانی-از-یزد-گرفته-است",
    "text": "یزدـ کووید۱۹ از زمان آغاز شیوع در اسفند ۹۸ تاکنون هزار و ۶۷۹ قربانی از یزد گرفته است.\n\nبه گزارش خبرنگار مهر، در استان یزد ۴۵ هزار و ۳۸۰ بیمار مبتلا به کرونا شناسایی شدند که هزار و ۶۷۹ نفر از این تعداد قربانی این ویروس مهلک شدند.",
    "title": "کرونا تاکنون ۱۶۷۹ قربانی از یزد گرفته است"
  },
  {
    "": 29,
    "url": "https://mehrnews.com//news/5214473/بایدن-و-نتانیاهو-پیرامون-تحولات-فلسطین-اشغالی-گفتگو-می-کنند",
    "text": "به گزارش خبرگزاری مهر به نقل از اسپوتنیک عربی، «جو بایدن» رئیس جمهور ایالات متحده آمریکا اعلام کرد که امروز (دوشنبه) با «بنیامین نتانیاهو» نخست وزیر رژیم صهیونیستی برای بحث درباره آخرین تحولات در فلسطین اشغالی تلفنی گفتگو خواهد کرد.\n\nگفتنی است که در بحبوحه جنگ افروزی‌های رژیم صهیونیستی علیه مردم مظلوم فلسطین، گزارش‌های رسیده نشان می‌دهند کاخ سفید یک قرارداد تسلیحاتی با ارزشی بالغ بر ۷۳۵ میلیون دلار را با این رژیم به تصویب رسانده است.\n\nبر اساس اعلام خبرگزاری اسپوتنیک، منابع آگاه در کنگره آمریکا در این باره اعلام کردند که واشنگتن قرارداد تسلیحاتی مذکور با این رژیم را که شامل سلاح‌های نقطه زن می‌شود، تصویب کرده است.\n\nروزنامه آمریکایی واشنگتن پُست نیز گزارش می‌دهد که بخش اعظم این قرارداد مربوط به تحویل راکت‌های نقطه زن به رژیم صهیونیستی است. قرارداد فروش تسلیحات به رژیم صهیونیستی پنجم ماه جاری میلادی به کنگره اعلام شده بود.\n\nطبق اعلام سخنگوی کمیته امور خارجه مجلس نمایندگان آمریکا، تعدادی از قانونگذاران ادعا کردند که تا پایان این هفته از این معامله اطلاعی نداشته‌اند!\n\nگفتنی است، کنگره آمریکا از زمان اعلام این توافقنامه، ۲۰ روز فرصت دارد تا به آن اعتراض کند.",
    "title": "«بایدن» و «نتانیاهو» پیرامون تحولات فلسطین اشغالی گفتگو می کنند"
  },
  {
    "": 30,
    "url": "https://mehrnews.com//news/5214478/۵-هزار-و-١١۴-واحد-مسکن-مهر-در-آذربایجان-غربی-افتتاح-شد",
    "text": "به گزارش خبرنگار مهر، مدیرکل راه و شهرسازی آذربایجان غربی عصر دوشنبه در آئین بهره برداری از طرح‌های مسکن مهر افزود: از ابتدای شروع طرح مسکن مهر احداث ۵۲ هزار واحد مسکن مهر در آذربایجان غربی آغاز شد که نزدیک به ۸۰ درصد واحدها در دولت دهم و یازدهم به متقاضیان تحویل داده شده است.\n\nوی با بیان اینکه تلاش می‌شود با تکمیل این واحدها به زودی جشن اختتام مسکن مهر استان برگزار شود، عنوان کر: در حال حاضر پروژه‌های مسکن مهر در شهرهای ارومیه، مهاباد و سردشت باقی مانده است.\n\nحمزه لو همکاری نکردن اعضا در تکمیل آورده، اختلاف مالی، طولانی شدن روند تمدید مشارکت مدنی تسهیلات پرداختی و طولانی بودن فرایند تمدید مدت فعالیت شرکت‌های تعاونی از دلایل زمان‌بر شدن طرح مسکن مهر در استان است.\n\n۶۰۰۰ واحد مسکن طرح اقدام ملی در آذربایجان غربی کلنگ زنی شد\n\nهمچنین امروز با حضور وزیر راه و شهرسازی ۶ هزار و ٣۶٨ واحد مسکونی طرح اقدام ملی در آذربایجان غربی با کلنگ زنی شد.\n\nمعاون مسکن اداره‌کل راه و شهرسازی آذربایجان‌غربی با بیان اینکه متقاضیان مسکن ملی در استان، هزار و ٩٠٠ میلیارد ریال وجه مورد نیاز را واریز کرده‌اند، گفت: این میزان وجه توسط چهار هزار و ٩٠٠ متقاضی این طرح در استان واریز شده است.\n\nجلال تقی دخت اظهار کرد: تمام متقاضیان در مرحله نخست ثبت‌نام باید ۴۰۰ میلیون ریال واریز کنند تا مراحل ساخت و ساز مسکن ملی در استان آغاز شود.\n\nوی گفت: عملیات اجرایی پنج هزار و ٣٣٧ واحد در شهرهای ارومیه، خوی، منطقه آزاد ماکو، بازرگان، پلدشت، شوط، مهاباد، نقده و اشنویه آغاز شده است.\n\nطرح \"اقدام ملی تولید وعرضه مسکن\" به منظور احداث ۴۰۰ هزار واحد مسکونی در سراسر کشور آغاز شد که از این تعداد سهم آذربایجان‌غربی نزدیک به ٢١ هزار واحد است.",
    "title": "۵ هزار و ١١۴ واحد مسکن مهر در آذربایجان‌غربی افتتاح شد"
  },
  {
    "": 31,
    "url": "https://mehrnews.com//news/5214458/تجمع-هواداران-پرسپولیس-مقابل-هتل-این-تیم-در-بوشهر",
    "text": "به گزارش خبرنگار مهر، اعضای تیم فوتبال پرسپولیس تهران که برای مسابقه جام حذفی مقابل شاهین بندر عامری به بوشهر سفر کرده‌اند، دقایقی پیش وارد هتل محل اقامت خود شدند.\n\nهواداران پرسپولیس با تجمع در مقابل هتل این تیم به تشویق بازیکنان و کادر فنی پرداختند.\n\nتیم فوتبال پرسپولیس فردا سه‌شنبه از ساعت ۲۰ و ۳۰ دقیقه میهمان شاهین بندر عامری در مرحله یک هشتم نهایی جام حذفی است که مسابقه دو تیم در ورزشگاه شهید مهدوی بوشهر برگزار خواهد شد.",
    "title": "تجمع هواداران پرسپولیس مقابل هتل این تیم در بوشهر"
  },
  {
    "": 32,
    "url": "https://mehrnews.com//news/5214469/شرط-اول-در-کار-سیاسی-رفتار-و-کلام-صادقانه-است",
    "text": "به گزارش خبرگزاری مهر، سعید جلیلی عضو مجمع تشخیص مصلحت نظام در گفتگویی با بیان اینکه آسیب‌هایی جدی در «فرهنگ سیاسی» کشور وجود دارد، تصریح کرد: آسیب‌های امروز در فرهنگ سیاسی کشور فراتر از جناح‌های سیاسی و یا قوه‌ای خاص از قوای کشور است.\n\nوی ادامه داد: یکی از مهمترین آسیب‌ها، غلبه نمایش به جای کار واقعی است. باید مراقب بود که نمایش صرف، اصالت پیدا نکند.\n\nجلیلی افزود: خیلی خوب است که مردم کار واقعی را ببینند، خوشحال بشوند، امید پیدا کنند و کسی با این مخالف نیست. اما اگر نمایش جای کار واقعی را گرفت، این حتماً یک آسیب جدی است.\n\nعضو مجمع تشخیص مصلحت نظام در ادامه سخنان خود با بیان اینکه مهم «نتیجه داشتن» فعالیت‌ها و اثربخشی آنها در عرصه حکومت است، خاطرنشان کرد: اگر قرار باشد شما برای خانه نان بخرید اما به جای خرید نان، فقط گزارش بدهید که یک نانوایی بسته بود، نانوایی دیگر شلوغ بود و … دست آخر از شما خواهند پرسید که نان چه شد؟ گزارشی که ارائه می‌شود خوب است، اما نتیجه کار چه؟!\n\nوی تصریح کرد: اگر در فرهنگ سیاسی کشور، گزارش کار جای کار را بگیرد، بسیار مضر خواهد بود.\n\nدبیر سابق شورایعالی امنیت ملی اظهار داشت: ایام انتخابات فرصت مناسبی است تا با تعریف «نتایج مطلوب و مورد انتظار»، کارنامه دولت فعلی و برنامه‌های کاندایداهای دولت آتی مورد ارزیابی قرار بگیرد.\n\nجلیلی در بخش دیگری از سخنان خود با بیان خاطره‌ای از جلسه رأی اعتماد یکی از وزرا، ارزیابی نتیجه کار افراد را یک ضرورت برشمرد و عنوان کرد: یکی از آقایان در جلسه رأی اعتماد خود می‌گفت که من در سالهای اخیر فلان کتاب‌ها را نوشتم و کتاب‌های خوبی هم بود؛ اما نکته اینجاست که او در آن سال‌ها، معاون رئیس جمهور هم بوده است؛ پس چه زمانی فرصت برای انجام مسئولیت‌هایش داشته است؟\n\nعضو مجمع تشخیص مصلحت نظام با بیان اینکه بدون توجه به اولویت‌ها نمی‌توان به دنبال حل مشکلات بود، گفت: یک رئیس جمهور هرچقدر هم قوی و با برنامه باشد، تنها ۴ سال برای حل مشکلات فرصت دارد؛ بنابراین باید از قبل مشخص باشد کدام اولویت‌ها قرار است در دوران مدیریت او انجام پذیرد.\n\nوی تاکید کرد: ظرفیت بودجه، منابع انسانی، فرصت اجرایی و.. در دولت محدود است؛ نمی‌توان در مدت محدود مسئولیت، طیفی وسیعی از اقدامات مثبت را فهرست کرد و از هر کدام مقداری را انجام داد. باید توجه به اولویت‌ها به عنوان یک فرهنگ در عرصه سیاسی کشور حاکم شود.\n\nنماینده رهبر انقلاب در شورایعالی امنیت ملی در بخش دیگری از سخنان خود، ترجیح مصالح واقعی مردم بر تمایلات مقطعی را یکی از دیگر ضروریات فرهنگ سیاسی کشور برشمرد و گفت: اگر غلبه بر این باشد که کارهای اصلی و مصالح واقعی قربانی کارهای زودگذر و نمایشی بشود، برای کشور آسیب‌های جدی به همراه خواهد داشت.\n\nعضو شورای راهبردی روابط خارجی کشورمان با بیان اینکه ممکن است نتیجه برخی اقدامات واقعی و مفید برای جامعه در دوران مسئولیت افراد محقق نشود، عنوان کرد: در اموری نظیر اصلاح ساختار بودجه، جلوگیری از خام‌فروشی نفت و رفع مسئله بیکاری و گرانی نیز این مسئله صدق می‌کند. حتی ممکن است کاری را که مصلحت واقعی مردم است را انجام دهید اما در دوران مسئولیت شما نتیجه نهایی به دست نیاید اما ثمره نهالی که کاشته‌اید، سالهای بعد به مردم خواهد رسید.\n\nجلیلی افزود: اگر هدف از کار نمایش نباشد، ممکن است نتیجه اقدام ضروری و فوری برای رفع مشکلی از مشکلات مردم، ده سال پس از پایان مسئولیت شما مشخص شود نه اینکه حتماً در چهار سال دوره ریاست جمهوری پدید بیاید.\n\nوی با اشاره به دوران مسئولیت خود در دبیرخانه شورایعالی امنیت ملی، در این باره اظهار داشت: غلبه نمایش بر کار واقعی، دلایل مختلفی دارد؛ یکی از این دلایل راحت تر بودن نمایش دادن به جای اقدام جدی است. بنده در زمان مسئولیت در دبیرخانه شورایعالی به جهت نوع مدیریت، پیگیر کارهای مختلف بودم؛ وقتی از برخی مسئولین «نتیجه» می‌خواستیم برای ما «گزارش کار» می‌نوشتند! یا خود آن مسئولان اپوزیسیون وضعیت تحت امر خود بودند!\n\nجلیلی «عدم تمرکز بر روی کارها» و «پرداختن به موضوعات کاذب» را از دیگر آسیب‌های فرهنگ سیاسی کشور دانست و تصریح کرد: اگر تمرکز کافی بر روی موضوعات اساسی صورت نگیرد، نمی‌توان مشکلات را حل کرد.\n\nنماینده رهبر انقلاب در شورایعالی امنیت ملی در ادامه گفت: یکی از موضوعاتی که توسط کارگروه‌های دولت سایه به صورت کامل و جدی دنبال شد، مسئله «صید ترال» بود؛ شیلات ما ۶۰۰ هزار تن ظرفیت دارد و صید ترال تنها ۱۶ هزار تن ظرفیت داشت؛ چندین مسئله مهمتر در حوزه شیلات مطرح است که اگر به آنها رسیدگی بشود، نفع آن به همه جامعه صیادی خواهد رسید.\n\nوی افزود: برای بررسی موضوع ترال از اتحادیه‌های صیادی، مسئولان سازمان دولتی شیلات و کارشناسان این حوزه دعوت کردیم و در نهایت جمع‌بندی اینگونه بود که «صید ترال» جایگاه جدی در مجموعه مشکلات جامعه صیادی ندارد اما با طرح این مسئله، بعضی موضوعات اساسی جامعه صیادی در حاشیه مانده بود.\n\nعضو مجمع تشخیص مصلحت نظام در ادامه با ذکر مثال دیگری گفت: در مورد محصولات تراریخته یک نگرانی در جامعه به وجود آمد که کارگروه کشاورزی ما متشکل از اساتید دانشگاه و متخصصین این حوزه آن را مورد بررسی قرار دادند؛ ما از موافقین این محصولات که آنها نیز از متخصصان برجسته این حوزه بودند دعوت کردیم تا در جلسات مشترک این موضوع مورد بررسی قرار بگیرد.\n\nوی در ادامه گفت: به صورت مستمر نزدیک به ۵۰ جلسه مشترک میان موافقان و مخالفان این موضوع برگزار شد و در نهایت جمع‌بندی صورت گرفته ابعاد مثبت و منفی تراریخته را مشخص کرد. در حوزه‌های تخصصی نمی‌توان مخالفت یا موافقت تام را درست دانست؛ نظام باید در این حوزه‌ها به تصمیم برسد. این تصمیم نیازمند سازوکاری است تا با حضور نقطه نظرات مختلف کارشناسی، به صورت مطلوب اتخاذ شود.\n\nجلیلی در بخش دیگری از سخنان خود گفت: هر تصمیم اجرایی ولو اینکه در آن برهه مطلوب باشد، در کنار نکات مثبت خود نکات منفی نیز خواهد داشت. فرهنگی که باید در عرصه‌ی سیاسی کشور رایج شود این است که مسئولین در کنار دفاع از تصمیمات خود، نقاط منفی آن را نیز صادقانه به مردم اعلام کنند.\n\nوی در این باره افزود: اگر پیشاپیش به مردم گفته شود که نقاط منفی تصمیمات چیست و اهمیت نقاط مثبت آن نسبت به این نقاط منفی مطرح شود، آنگاه در برابر واکنش‌ها و اعتراض‌ها، انفعال و تزلزل در تصمیم‌گیری رخ نخواهد داد.\n\nجلیلی با بیان اینکه «نتیجه‌محوری» یک ضرورت برای فرهنگ مدیریت است، خاطرنشان کرد: اگر کارها براساس نتیجه مطالبه شود، عملاً افراد بیشتر از وسعی که دارند نمی‌توانند قبول مسئولیت کنند. وقتی قرار باشد نتیجه‌ای به دست بیاید و عملکرد مسئول ارزیابی بشود، آنگاه انتصابات صرفاً جنبه سیاسی نخواهند داشت و شکل اتوبوسی نخواهد گرفت.\n\nوی افزود: وقتی نتیجه‌محوری رایج نباشد، ممکن است یک نفر ۵ مسئولیت اجرایی را نیز قبول کند تا ۵ خط رزومه داشته باشد و به جای نتیجه گرفتن، نمایش بدهد؛ این رفتارها در فضای سیاسی کشور باید تبدیل به ضد ارزش بشود.\n\nجلیلی، ترویج «نتیجه‌محوری» را یکی از وظایف دولت دانست و افزود: دولت باید سازوکاری مشخص کند تا روند قبول مسئولیت یا انتصاب افراد و همچنین کارنامه آنها در مدت زمان مشخص ارزیابی شود. اگر در ۸ سال گذشته مدیری دارای کارنامه خوب و قابل دفاع است، چرا باید در دولت جدید عوض بشود؟\n\nدبیر سابق شورایعالی امنیت ملی در ادامه افزود: یکی از مؤلفه‌های ارزیابی کارآمدی این است که فرد کارآمد فرصت برای نشان دادن خودش ندارد و آن فرصت را هم برای کار صرف می‌کند. شهدایی نظیر شهید شهریاری و شهید فخری‌زاده، مرحوم خالدی (معاون اسبق وزارت‌خانه‌های صمت، نفت و معاون دبیر شورایعالی امنیت ملی) و مرحوم عظیمی (قائم مقام سابق جهاد نصر) با اخلاص تمام و بهره‌مندی معنوی همینگونه توانستند کارهای بزرگی را به ثمر برسانند.\n\nعضو مجمع تشخیص مصلحت نظام با بیان اینکه راستی آزمایی باید مبتنی بر شاخص‌های واقعی صورت بگیرد، تصریح کرد: یکی از مهمترین شاخص‌های ارزیابی عملکردها و تحقق سیاست‌ها «زمان» است؛ آیا کسی آمد برنامه‌های ۵ ساله توسعه را ارزیابی کند که چه میزان از آنها محقق شده است؟\n\nوی همچنین افزود: مجلس شورای اسلامی که وظیفه نظارتی دارد، این نظارت را باید به گونه‌ای اعمال کند که اگر وزیری برنامه ارائه داد یا رئیس جمهور کسی را منصوب کرد، نتیجه‌ی روند اجرای برنامه‌ها و عملکرد افراد نیز مورد نظارت قرار بگیرد.\n\nنماینده رهبر انقلاب در شورایعالی امنیت ملی در ادامه سخنان خود با اشاره به وجود شوراها و مراکز تصمیم‌گیری متعدد در نظام سیاسی کشور، گفت: اگر شخصی در یک شورا حضور پیدا می‌کند، این حضور به اعتبار شخصیت حقوقی آن فرد است. زمانیکه وزیری به یک نهاد تصمیم‌گیر دعوت می‌شود یا در آن عضویت دارد باید با تمام ظرفیت سازمانی خود در آن جلسات حضور پیدا کند نه اینکه هرچه به ذهنش رسید بگوید و هرچه نرسید را کنار بگذارد.\n\nجلیلی افزود: رئیس جمهور به عنوان کسی که ریاست بسیاری از این شوراها را بر عهده دارد باید اعضای جلسات را در این راستا هدایت کند؛ شما برای ۸۰ میلیون انسان در حال تصمیم‌گیری هستید، نباید کسی در جلسات شرکت کند و بگوید من نظری ندارم یا هر وقت حوصله نداشت، سکوت کند!\n\nنامزد انتخابات ریاست جمهوری با بیان اینکه گفتگو با گروه‌های مردمی و مشارکت دادن آنها در امور کشور با به یک فرهنگ سیاسی تبدیل شود، اظهار داشت: بیش از ۲۰ جلسه با اصناف مختلف کشور برگزار کردیم؛ اولین گلایه مشترک همه‌ی آنها این بود که وقتی قرار است درباره صنف ما تصمیمی گرفته شود و یا بخشنامه‌ای صادر شود، نمی‌گوییم نظر ما را اعمال کنید اما حداقل قبل از تصمیم‌گیری نهایی، نقطه نظرات ما را بشنوید.\n\nوی افزود: اگر فضای سیاسی شفاف باشد تا نقطه نظرات کارشناسی بتوانند صادقانه مطرح شوند، کشور بسیاری از آسیب‌ها را متحمل نخواهد شد.\n\nجلیلی یکی دیگر از آسیب‌های فرهنگ سیاسی کشور را، «قائم به فرد بودن» برخی روندها در طول مدیریت افراد برشمرد و اظهار داشت: مدیریت باید همانند دوی امدادی باشد؛ وقتی دوره مسئولیت مدیری تمام می‌شود باید تجربه کار را برای ادامه دادن به نفر بعدی تحویل دهد، نه اینکه با تغییر یک مدیر دوباره همه‌ی تجارب صفر شود.\n\nوی ادامه داد: استفاده مدیران از تجربه مدیران قبلی باید یک امر رایج در فرهنگ سیاسی کشور بشود.\n\nعضو شورای راهبردی روابط خارجی جمهوری اسلامی در انتهای مباحث خود با تأیید این نکته که اگر فرهنگ سیاسی صحیح در میان مسئولان برقرار شود، این فرهنگ در میان مردم نیز جاری خواهد شد، گفت: اگر مدیران ارشد رئیس جمهور به فرهنگ صحیح سیاسی اهتمام داشته باشد و آن را از کارگزاران خود به صورت جدی مطالبه کند، قطعاً آثار مثبت آن در جامعه پدیدار خواهد شد.\n\nوی در ادامه اظهار داشت: وقتی فرهنگ سیاسی درست در میان مسئولان کشور مورد توجه قرار نگیرد، ایراد کارها به درستی تشخیص داده نمی‌شود؛ بسیاری از ایرادات ناشی از این اتفاق است اما فلان مسئول با تغییر ساختار به دنبال رفع ایراد است و نتیجه نمی‌گیرد.\n\nجلیلی در جمع بندی سخنان خود با اشاره به اینکه نباید مسئولان پشت ضعف‌های یکدیگر پنهان شوند، تصریح کرد: اگر مسئولی ضعف دارد، نباید مسئول دیگری بگوید من این کار را انجام ندادم چون دیگری ضعیف بود؛ عده‌ای می‌گفتند اگر لوایح دو قلو تصویب شود، ما همه مسائل را حل می‌کنیم؛ دو سال کشور را معطل لوایح دو قلو گذاشتند، نتیجه‌ای عایدشان نشد و بعد هم به کلی یادشان رفت اما دو سال کشور را معطل کردند.\n\nوی افزود: رئیس جمهور وقت در آن زمان نامه‌ای را تحت عنوان «نامه‌ای برای فردا» منتشر کرد، که بله نتوانستیم فلان کار را انجام بدهیم یا آن کار دیگر اگر انجام نشد به خاطر ضعف جای دیگری بود و.. من همان زمان مطلب مفصلی نوشتم که بر فرض این حرف‌ها درست باشد، شما ده کار مهم دیگر را که می‌توانستید انجام بدهید، چرا انجام ندادید؟\n\nجلیلی در پایان گفت: شرط اول در کار سیاسی، رفتار و کلام صادقانه است؛ اگر صداقت حاکم باشد، انتخاب افراد براساس رفاقت‌ها و علایق شخصی صورت نخواهد گرفت و با تبعیت از فرهنگ صحیح سیاسی کشور، کم‌هزینه و کارآمد اداره خواهد شد.",
    "title": "شرط اول در کار سیاسی، رفتار و کلام صادقانه است"
  },
  {
    "": 33,
    "url": "https://mehrnews.com//news/5214460/آیت-الله-بهجت-چهره-ای-فراملی-و-فرا-منطقه-ای-داشت",
    "text": "به گزارش خبرنگار مهر، آیت الله رسول فلاحتی عصر دوشنبه در مراسم دوازدهمین سالگرد ارتحال آیت الله بهجت فومنی در مسجد ولیعصر (عج) (بالا محله) در فومن با اشاره به اینکه عالمان شیعه جانشین پیامبر (ص) بر روی زمین بودند، گفت: بررسی تاریخ نشان می‌دهد که عالمان شیعه رسالت خود را به خوبی انجام دادند.\n\nوی با بیان اینکه عالمان دین تأثیرات بی بدیلی در جامعه اسلامی به ویژه جهان تشیع داشته‌اند، گفت: زمانی که فرهنگ ایرانی بررسی می‌شود عمل مردم نتیجه تلاش عالمان دین است.\n\nآیت الله فلاحتی با اشاره به اینکه بسیاری از کشورها متأثر از شخصیت عالمان دینی است، افزود: آیت الله بهجت فقیه عالم و عارف ربانی بود. همانگونه که در پیام رهبر انقلاب از ایشان به عالم ربانی تعبیر شده است.\n\nوی با بیان اینکه آیت الله بهجت چهره‌ای فراملی و فرامنطقه ای است، اضافه کرد: امروز در بسیاری از کشورها این شخصیت دینی و عالم را می‌شناسند و از آن متأثر هستند.\n\nامام جمعه رشت با اشاره به اینکه عرفان و معرفت ایشان تأثیرات شگرفی در دنیای درون و برون ایران اسلامی گذاشته است، تصریح کرد: عالمان دین دارای دو رسالت فردی و اجتماعی هستند که برای رسیدن به آن تلاش‌ها بسیاری انجام داده‌اند.\n\nوی با بیان اینکه تهذیب و عزت نفس نخستین گام عالمان دینی برای رسیدن به این درجه است، افزود: در قرآن کریم آمده در ابتدا باید خود را تربیت شده و با مبانی و معارف و سنت پیامبر آشنا باشند و سپس به تربیت دیگران بپردازند.\n\nآیت الله فلاحتی در ادامه با اشاره به اینکه عالم با عمل خود تأثیرگذار خواهد بود و به همین واسطه مردم جذب وی می‌شوند، اظهار کرد: عالم بی عمل نیز زمینه دور کردن مردم از دین را فراهم می‌کند.\n\nوی با بیان اینکه مشکلات ما از آنجایی آغاز می‌شود که در دین بنده خالص نبوده و تسلیم نمی‌شویم، گفت: قطعاً اگر به آنچه که دین از ما می‌خواست عمل می‌کردیم امروز با این شرایط رو به رو نبودیم.\n\nنماینده ولی فقیه در گیلان با اشاره به اینکه عالم دلداده به دنیا قطعاً نمی‌تواند بر مردم تأثیرگذار باشد، تأکید کرد: دیدن نماز آیت الله بهجت انسان را متحول می‌کند زیرا ایشان دلداده دنیا نبود.\n\nوی با بیان اینکه وظیفه عالمان دین از بیان پاداش اعمال نیک و بیان جزای اعمال بد این است که مردم بدانند اگر عمل خوب انجام دهند چه می‌شود، افزود: مردم از کجا باید احکام خدا را بیاموزند اگر مردم به این موضوعات آگاه هستند به واسطه بیان عالمان دین بوده است.\n\nآیت الله بهجت با اشاره به اینکه لازمه فقیه و مرجع تقلید بودن، عارف بودن نیست، اظهار کرد: در مرجعیت عارف بودن شرط نیست، آیت الله بهجت در رسالت فردی و اجتماعی الگو بود.",
    "title": "«آیت الله بهجت» چهره ای فراملی و فرا منطقه ای داشت"
  },
  {
    "": 34,
    "url": "https://mehrnews.com//news/5214465/قرار-بازداشت-موقت-برای-رئیس-هیئت-مدیره-پتروشیمی-گلستان-صادرشد",
    "text": "به گزارش خبرنگار مهر، هادی هاشمیان شامگاه دوشنبه در گفتگوی خبری اظهارکرد: برای رئیس هیئت مدیره پتروشیمی گلستان حکم قرار بازداشت موقت صادر شده است.\n\nرئیس کل دادگستری گلستان افزود: پرونده متهم کیفری بوده و اکنون در مراحل اولیه تحقیقاتی است.\n\nوی گفت: اتهامات وی در حال حاضر، اخلال در نظام اقتصادی به مبلغ ۵۰ میلیارد تومان و انتقال بخش زیادی از سرمایه مردم به حساب شرکت خصوصی خود است.\n\nهاشمیان بیان کرد: حدود ۱۵ سال است که سرمایه ۹۵ هزار سهامدار در اختیار این فرد بوده و مدتی است که سهامداران از دستگاه‌های امنیتی و قضایی، تقاضای احقاق حق دارند.\n\nوی اضافه کرد: اواخر سال گذشته، دادگاه، حکم ورشکستگی پتروشیمی گلستان، به علت بدهی ۵۰ میلیارد تومانی به شرکت پیمانکار صادر کرده بود که با پرداخت بخشی از این بدهی و رضایت شاکی، حکم ورشکستگی لغو شد.\n\nگفتنی است ساخت مجتمع پتروشیمی گلستان در سال ۸۵ با سرمایه گذاری ۴۸میلیارد تومانی مردم و سهامداران عمده، آغاز شد.\n\nمقرر شده بود این طرح ظرف پنج سال به بهره برداری برسد، اما تاکنون کمتر از ۲۰ درصد پیشرفت داشته است.\n\nاخیراً بخشی از سهامداران شرکت پتروشیمی گلستان، سهم خود را در فرابورس به فروش رساندند و اکنون تعداد سهامداران این شرکت به حدود ۷۰هزار نفر رسیده است.",
    "title": "قرار بازداشت موقت برای رئیس هیئت مدیره پتروشیمی گلستان صادرشد"
  },
  {
    "": 35,
    "url": "https://mehrnews.com//news/5214464/۴۷-روستا-خراسان-شمالی-آسیب-دیدند-۱۹۰-واحد-دامداری-تخریب-شد",
    "text": "به گزارش خبرنگار مهر، غلامرضا هوایی شب دو شنبه در گفتگوی ویژه خبری با شبکه اترک خراسان شمالی به تشریح آخرین وضعیت زلزله جاجرم پرداخت و اظهار کرد: در زلزله‌ها و پس لرزه‌های بامداد امروز ۴۷ روستا تحت تأثیر قرار گرفته و آسیب دیدند.\n\nمعاون عمرانی استاندار خراسان شمالی با اعلام اینکه زلزله در ۳۱ روستا در شهرستان جاجرم و ۱۶ روستا در شهرستان گرمه آسیب برجای گذاشت، بیان کرد: بیش از هزار و ۲۰۰ واحد مسکونی در دو شهرستان گرمه و جاجرم ۲۰ تا ۱۰۰ درصد تخریب شدند که ۱۲۱ واحد در این شهرستان‌ها کاملاً تخریب شدند.\n\nوی افزود: منازل روستایی که در گذشته مقاوم سازی و بر اساس اصول مهندسی ساخته شدند در این زلزله‌ها آسیب ندیدند.\n\nهوایی با اشاره به تخریب ۱۰ تا ۱۰۰ درصدی ۱۵۰ واحد دامداری در شهرستان جاجرم و ۴۰ واحد در گرمه، از تلف شدن ۷ دام سبک و یک دام سنگین بر اثر ریزش دیوار در این زلزله‌ها خبر داد.\n\nمعاون عمرانی استاندار خراسان شمالی با اعلام اینکه در این زلزله‌ها راه‌های ارتباطی استان آسیب ندیدند، تصریح کرد: حدود ۲ میلیارد تومان به زیرساخت‌های آب و برق شهرستان‌ها خسارت وارد شد.\n\nتأمین نان مورد نیاز مردم با برقراری نانوایی‌های سیار، برقراری امنیت مناطق به کمک نیروها ناجا، سپاه و بسیج، استقرار شرکت‌های بیمه و پرداخت خسارت‌ها، تشکیل و استقرار ستاد بازسازی مناطق زلزله زده دو شهرستان گرمه و جاجرم در بخش شوقان، استقرار بانک‌های عامل پرداخت تسهیلات در منطقه و کمک برای حل مشکل ضامن متقاضیان از دیگر تأکیدات معاون هماهنگی امور عمرانی استاندار در این گفتگو بود.",
    "title": "۴۷ روستا خراسان شمالی آسیب دیدند/ ۱۹۰ واحد دامداری تخریب شد"
  },
  {
    "": 36,
    "url": "https://mehrnews.com//news/5214463/فوت-یک-کرونایی-دیگر-در-یزد-تست-۱۱۸-نفر-مثبت-شد",
    "text": "محمود نوری شادکام در گفتگو با خبرنگار مهر اظهار داشت: از ۵۳۰ نمونه گرفته شده از بیماران مشکوک به کرونا ویروس در شبانه روز گذشته، بر اساس معیارهای قطعی تشخیصی ۱۱۸ بیمار مبتلای قطعی به کرونا در استان شناسایی شدند.\n\nوی عنوان کرد: از این تعداد، ۱۸ نفر در بیمارستان های استان بستری هستند و ۱۰۰ نفر نیز در منزل دوره نقاهت خود را طی می کنند.\n\nمعاون درمان دانشگاه علوم پزشکی یزد یادآور شد: در شبانه روز گذشته، یک بیمار مبتلا به کرونا در استان جان خود را از دست داد.\n\nوی بیان کرد: در حال حاضر ۳۴۳ بیمار مشکوک به کرونا در بیمارستان‌های استان بستری هستند که از این تعداد ۸۰ نفر در بخش مراقبت‌های ویژه خدمات دریافت می کنند.\n\nنوری شادکام از همشهریان خواست از رفت و آمدهای برون و درون شهری و برگزاری مراسم عزا و عروسی و دورهمی های خانوادگی خودداری کنند.",
    "title": "فوت یک کرونایی دیگر در یزد/ تست ۱۱۸ نفر مثبت شد"
  },
  {
    "": 37,
    "url": "https://mehrnews.com//photo/5214245/تمرین-تیم-ملی-فوتبال-بانوان",
    "text": "",
    "title": "تمرین تیم ملی فوتبال بانوان"
  },
  {
    "": 38,
    "url": "https://mehrnews.com//news/5214459/شاهد-کمترین-تنش-های-کارگری-در-مازندران-هستیم",
    "text": "به گزارش خبرنگار مهر، کامران اصغری شامگاه دوشنبه در جلسه شورای هماهنگی تعاون، کار و رفاه اجتماعی استان مازندران با اشاره به نامگذاری امسال از سوی رهبر معظم انقلاب، اظهار کرد: با توجه به شعار سال باید توجه به تولید و برنامه‌های اشتغال و کارآفرینی در دستور کار ویژه دستگاه‌ها باشد و ضمن برداشته شدن موانع تولید پشتیبانی‌های ویژه ای صورت گیرد.\n\n\n\nوی از فعال بودن بیش از ۸۰۰ تشکل کارگری و کارفرمایی در مازندران خبر داد و افزود: تعامل ویژه با تشکل‌ها سبب پیشگیری از بسیاری از مشکلات در واحدهای تولیدی شده و شاهد کمترین تحصن و تنش کارگری بودیم.\n\n\n\nمدیرکل تعاون، کار و رفاه اجتماعی مازندران با اعلام اینکه مازندران سهم بسزایی در بحث تولید در سه حوزه کشاورزی، خدمات و صنعت دارد بیان کرد: در راستای توجه به سلامت کارگران نیز ۱۷ هزار درخواست بازنشستگی مشاغل سخت و زیان آور دریافت کردیم و همکاری خوبی با تأمین اجتماعی در این زمینه داشتیم.\n\n\n\nاصغری ادامه داد: در حوزه تسهیلات اشتغال روستایی با عملکرد خوب سه بانک رفاه، توسعه تعاون و صندوق کارآفرینی امید توانستیم حدود ۵۰۰ میلیارد تومان تسهیلات اهم از حمایتی و غیر حمایتی پرداخت کنیم.\n\n\n\nوی گفت: تاکنون نیز حدود ۶۰۰ میلیارد تومان تسهیلات به کسب و کارهای آسیب دیده از کرونا پرداخت شده که استان مازندران در این زمینه در سطح کشور در رده‌های برتر قرار دارد.\n\n\n\nمدیرکل تعاون، کار و رفاه اجتماعی مازندران خاطرنشان کرد: در بخش یارانه دستمزد نیز با هدف ایجاد اشتغال جدید انجام شده دو هزار و ۳۹ نفر سهم استان بوده، اما خوشبختانه تاکنون بیش از سه هزار و ۵۰۰ نفر جذب شده‌اند و در این حوزه شاهد تحقق ۱۵۵ درصدی بودیم که از استان‌های برتر در سطح کشور هستیم.\n\n\n\nاین مسئول ادامه داد: در سفر معاون وزیر تعاون، کار و رفاه اجتماعی به استان مازندران برای اعطای تسهیلات به تعاونی‌ها ۵۶۰ میلیارد تومان مصوب شد که با تعامل ویژه ای که با بانک توسعه تعاون داریم کارهای نهایی پرداخت آن در حال انجام است.",
    "title": "شاهد کمترین تنش های کارگری در مازندران هستیم"
  },
  {
    "": 39,
    "url": "https://mehrnews.com//news/5214457/دعوت-بانوی-کردستانی-به-اردوی-تیم-ملی-هندبال-بانوان-کشور",
    "text": "",
    "title": "دعوت بانوی کردستانی به اردوی تیم ملی هندبال بانوان کشور"
  },
  {
    "": 40,
    "url": "https://mehrnews.com//news/5214454/روند-تکمیل-پروژه-های-ورزشی-نیمه-تمام-در-استان-بوشهر-تسریع-می-شود",
    "text": "به گزارش خبرنگار مهر، احمد بهروزیان عصر دوشنبه در آئین تکریم و معارفه رئیس ورزش و جوانان شهرستان دشتی از حمایت فرماندار دشتی تقدیر کرد و اظهار داشت: در چند سال اخیر علی رغم همه مشکلات و کمبودها پروژه‌های خوبی در سطح شهرستان افتتاح و یا اجرا شده است.\n\nوی افزود: افتتاح خوابگاه ورزشکاران یکی از باکیفیت‌ترین خوابگاه‌های استان به شمار می‌رود که از کیفیت مناسبی برخوردار است.\n\nبهروزیان با بیان اینکه تا چند هفته آینده مشکل سرمایشی سالن باغان برطرف می‌شود، ادامه داد: تلاش داریم تا چند ماه آینده با تأمین اعتبارات لازم سالن ورزشی کلل و چاوشی تکمیل و به بهره برداری برسانیم.\n\nوی خاطر نشان کرد: در حال حاضر چند پروژه نیمه تمام در سطح شهرستان وجود دارد که برای فعال شده آنها نیازمند اعتبارات ویژه هستیم.\n\nبهروزیان ادامه داد: در شرایط کرونایی ورزش استان به ویژه سالن‌های بدنسازی بیشترین ضرر کردند هر چند بسته‌های حمایتی برای آنها پیش بینی شده ولی کافی نیست.\n\nتقویت زیرساخت‌های ورزشی دشتی\n\nفرماندار دشتی گفت: در چند سال اخیر زیر ساخت‌های ورزش شهرستان تقویت شده است.\n\nعبدالله نادری اظهار داشت: در چند سال گذشته پروژه‌های ورزشی خوبی در سطح شهرستان به بهره برداری رسید که مهمترین آنها خوابگاه ورزشکاران؛ چمن بادوله و سالن ورزشی باغان بوده است.\n\nوی با بیان اینکه تکمیل این پروژه‌ها از مطالبات به حق ورزشکاران بوده است، تصریح کرد: کارنامه ورزش استان با مدیریت احمد بهروزیان درخشان است.\n\nنادری ادامه داد: در این مدت با پیگیری‌های ایشان اعتبارات خوبی از محل ملی به ورزش استان و شهرستان اختصاص یافت.\n\nوی بیان کرد: عباسی در مدت مسئولیتی که داشته با صداقت و تلاش‌های فراوان برای ورزش شهرستان تلاش کرد و از حسین پور که از نیروهای جوان می‌باشد انتظار داریم برای سربلندی ورزش از هیچ تلاشی دریغ نورزد.\n\nدر پایان از تلاش‌های ۱۱ ساله بهرام عباسی تقدیر و عبدالحسین حسین پور به سمت سرپرست اداره ورزش و جوانان شهرستان دشتی معرفی شد.",
    "title": "روند تکمیل پروژه‌های ورزشی نیمه تمام در استان بوشهر تسریع می‌شود"
  },
  {
    "": 41,
    "url": "https://mehrnews.com//news/5214456/۲۲-بیمار-کرونایی-در-اسفراین-بستری-هستند",
    "text": "اسحاق ایلدرآبادی در گفتگو با مهر اظهار کرد: آمار بستری‌های جدید در روز گذشته تنها ۲ مورد بوده اما متاسفانه دیروز شاهد افزایش بستری‌ها به تعداد ۷ نفر بوده‌ایم.\n\nوی با اشاره به روند کاهش سرپایی‌ها بیان کرد: سرپایی‌ها در این روزها بین ۴۵ تا ۷۰ نفر متغیر بوده و در صورت عدم رعایت پروتکل‌ها قطعاً این وضعیت دچار چالش خواهد شد.\n\nایلدرابادی تصریح کرد: وضعیت رعایت پروتکل‌ها در شهرستان اسفراین ۸۰ درصد است.\n\nوی در پایان خاطر نشان کرد: در صورت عدم رعایت پروتکل‌ها وارد پیک جدید کرونا نیز خواهیم شد.",
    "title": "۲۲ بیمار کرونایی در اسفراین بستری هستند"
  },
  {
    "": 42,
    "url": "https://mehrnews.com//news/5214451/ساعت-کاری-ادارات-استان-بوشهر-تغییر-می-کند",
    "text": "حسن ابراهیمی در گفت‌وگو با خبرنگار مهر اظهار داشت: از شنبه اول خردادماه به منظور مدیریت بهینه مصرف برق ساعت کار ادارات استان بوشهر شاهد تغییر در ساعت اداری در استان بوشهر خواهیم بود.\n\nوی با اشاره به اینکه ساعت اداری از ساعت شش و نیم صبح تا ۱۳ خواهد بود اضافه کرد: این تصمیم بر اساس درخواست شرکت توزیع نیروی برق استان در ستاد پیشگیری، هماهنگی و فرماندهی عملیات پاسخ به بحران استان بوشهر اتخاذ شده است.\n\nمعاون توسعه مدیریت و منابع استانداری بوشهر خاطرنشان کرد: بعد از پایان ساعت اداری همه ادارات باید نسبت به خاموش کردن وسایل برقی به ویژه تجهیزات سرمایشی اقدام کنند.\n\nوی افزود: مراکز بهداشتی، درمانی، بیمارستان‌ها، اورژانس، آتش‌نشانی، خدمات امداد جاده‌ای، پاسگاه‌ها نظامی و انتظامی، بخش‌های اجرایی و خدمات شهرداری‌ها و واحدهای عملیاتی دستگاه‌های اجرایی مربوط به قانون امور مالیاتی مشمول این ابلاغیه نیستند.",
    "title": "ساعت کاری ادارات استان بوشهر تغییر می‌کند"
  },
  {
    "": 43,
    "url": "https://mehrnews.com//news/5214453/دستگیری-فرد-شرور-در-منازعات-آلبلاغ",
    "text": "سرهنگ مجید یگانه‌پور در گفتگو با مهر اظهار کرد: شب گذشته یکی از افرادی که در معدن آلبلاغ نقش مستقیم در درگیری‌های فیزیکی و مسلحانه داشت، دستگیر شد.\n\nفرمانده انتظامی اسفراین گفت: این فرد در سطح ۲ اوباش بود که بعد از چند وقت فرار بالاخره توسط نیروهای انتظامی دستگیر و تحویل مقام قضائی شد.\n\nوی در ادامه تصریح کرد: مجموعه فرماندهی انتظامی شهرستان اسفراین موفق به کسب رتبه اول در مجموع خدمات ارائه شده به شهروندان در کل مجموعه نیروی انتظامی خراسان شمالی در سال ۹۹ شده است.\n\nیگانه‌پور در پایان خاطر نشان کرد: هرساله با جمع بندی شاخص‌هایی از جمله کشفیات، رعایت حقوق شهروندی، خدمات و برگزاری کلاس‌های آموزشی فرماندهی‌های سراسر استان خراسان شمالی سنجش و در پایان نمرات داده می‌شود.",
    "title": "دستگیری فرد شرور در منازعات آلبلاغ"
  },
  {
    "": 44,
    "url": "https://mehrnews.com//news/5214443/۲-۷-درصد-از-بیماران-کرونایی-در-استان-بوشهر-فوت-شدند",
    "text": "بوشهر - رئیس دانشگاه علوم پزشکی بوشهر از ابتلای بیش از ۴۰ هزار نفر به کرونا در استان خبر داد و گفت: تعداد جانباختگان کرونا در استان به هزار و ۱۱۷ نفر رسیده است.",
    "title": "۲.۷ درصد از بیماران کرونایی در استان بوشهر فوت شدند"
  },
  {
    "": 45,
    "url": "https://mehrnews.com//news/5214440/لغو-نشست-سالانه-۲۰۲۱-مجمع-جهانی-اقتصاد-به-دلیل-کرونا",
    "text": "به گزارش خبرگزاری مهر به نقل از رویترز، مسئولین «مجمع جهانی اقتصاد» از لغو نشست سالانه این مجمع که قرار بود در ماه آگوست سال جاری میلادی در سنگاپور برگزار شود، به دلیل شیوع بیماری کرونا خبر دادند.\n\nبر اساس این گزارش، مسئولین برگزار کننده این مجمع اعلام کرده‌اند که نشست سالانه مجمع در سنگاپور که قرار بود از ۱۷ الی ۲۰ آگوست در پایتخت سنگاپور برگزار شود، تشکیل نخواهد شد.\n\nدر بیانیه صادر شده از سوی مجمع جهانی اقتصاد در همین خصوص آمده است: متأسفانه شرایط غم انگیز رخ داده در سراسر دنیا، چشم انداز سفر نامطمئن، سرعت متفاوت واکسیناسیون و عدم اطمینان در مورد انواع نسخه‌های جدید (کرونا)، تحقق برگزاری یک نشست جهانی با حضور رهبران بخش‌های تجاری، دولت‌ها و جامعه مدنی از سراسر جهان در مقیاس را غیر ممکن می‌سازد.\n\nلازم به ذکر است جلسات سالانه این مجمع از سال ۱۹۷۱ به این سو، با حضور رهبران کشورهای جهان برگزار می‌شده و پس از لغو نشست دسامبر سال گذشته که قرار بود در «داووس» سوئیس برگزار شود، این دومین سال پیاپی لغو نشست مجمع جهانی اقتصاد محسوب می‌شود.\n\nکشور سنگاپور به عنوان میزبان امسال برگزاری مجمع مذکور، طی روزهای اخیر سخت‌ترین شرایط همه گیری بیماری کرونا را تجربه می‌کند.",
    "title": "لغو نشست سالانه ۲۰۲۱ مجمع جهانی اقتصاد به دلیل کرونا"
  },
  {
    "": 46,
    "url": "https://mehrnews.com//news/5214452/واکنش-دبیرخانه-هیئت-نظارت-بر-انتخابات-شوراهای-گیلان-به-حواشی",
    "text": "به گزارش خبرگزاری مهر، روابط عمومی دبیرخانه هیئت‌عالی نظارت بر ششمین دوره انتخابات شوراهای اسلامی شهر و روستای استان گیلان در واکنش به حواشی صورت گرفته در روزهای اخیر بیانیه‌ای صادر کرد.\n\nدر متن این بیانیه آمده است:\n\nبسمه تعالی\n\nضمن تبریک روز روابط عمومی و ارتباطات، به استحضار مردم شریف گیلان می‌رساند وظیفه هیئت عالی نظارت استان، نظارت کمی، کیفی و قانونی به روند برگزاری انتخابات شوراهای اسلامی شهر و روستا می‌باشد.\n\nبررسی صلاحیت داوطلبان انتخابات شوراهای شهر و روستا به استناد استعلامات مراجع ذیصلاح، از ۴ الی ۱۱ مرجع استعلامی، به تشخیص هیأت نظارت انجام می‌گیرد.\n\nرسیدگی به شکایات داوطلبان در طی سه مرحله چهار روزه انجام می‌شود و تا روز برگزاری انتخابات، در صورت ارائه مدارک و مستندات قانونی جدید، امکان تغییر صلاحیت (رد یا تأیید صلاحیت) داوطلبان، مستند به بند ج ماده ۶۳ قانون تشکیلات، وظایف و انتخابات شوراها، وجود دارد که با تفویض اختیار از سوی هیئت مرکزی نظارت به هیأت عالی نظارت استان، این امر ممکن می‌باشد.\n\nبررسی صحت انتخابات و رسیدگی به شکایات احتمالی، در خصوص تخلفات انتخاباتی، تأیید یا ابطال آرا و صندوق‌های اخذ رأی نیز با نظر هیئت عالی صورت می‌گیرد.\n\nهیئت عالی نظارت بر ششمین دوره انتخابات شوراهای اسلامی شهر و روستا از مردم عزیز و فهیم استان گیلان تقاضا دارد به شایعات و اظهارات بی‌اساس منتشر شده در فضای مجازی توجه ننمایند، که اگر سندی بر اثبات این قبیل ادعاها وجود داشت، قطعاً به هیئت عالی نظارت بر انتخابات استان ارائه و رسیدگی می‌شد.\n\nمتأسفانه بدعت غلط ادعای بدون سند و مدرک، مدتی است که ملعبه افراد غافل و برخی جریان‌های سیاسی غیر حرفه‌ای شده است، اما با این وجود، اگر مدارک جدیدی جهت تغییر صلاحیت نامزدها (رد یا تأیید صلاحیت) به صورت قانونی به هیأت مرکزی نظارت بر ششمین دوره انتخابات شوراهای اسلامی شهر و روستا، مستقر در تهران، ارائه گردد، پیگیری و رسیدگی خواهد شد.\n\nاز برخی فعالان و نخبگان سیاسی نیز تقاضا داریم با عنایت به اینکه از محتوای رسیدگی‌ها مطلع نیستند، با اکتفا به برخی اخبار غیررسمی، از هرگونه تحلیل که موجبات سو استفاده افراد سودجو، منفعت‌طلب و ضدانقلاب را فراهم می‌آورد، خودداری نمایند.\n\nدبیرخانه هیئت عالی نظارت بر ششمین دوره انتخابات شوراهای اسلامی شهر و روستا گیلان آمادگی این را دارد نسبت به شفاف‌سازی و رفع ابهامات در رابطه با فرایند رسیدگی به صلاحیت‌ها، با حفظ اسرار داوطلبان و عدم افشای اطلاعات شخصی ایشان، اقدام نماید.\n\nدر پایان جا دارد از رسانه‌های متعهد و دلسوز نیز که در این مسیر با نشر اخبار و اطلاعات موثق با رویکرد اخلاق حرفه‌ای، نسبت به تبیین عملکرد هیأت‌های نظارت در سطح استان و آگاه‌سازی افکار عمومی، قلم‌فرسایی می‌نمایند، تقدیر و تشکر نمائیم.",
    "title": "واکنش دبیرخانه هیئت نظارت بر انتخابات شوراهای گیلان به حواشی اخیر"
  },
  {
    "": 47,
    "url": "https://mehrnews.com//news/5214446/نامه-قدردانی-گروه-های-فلسطینی-از-رهبر-انقلاب",
    "text": "به گزارش خبرگزاری مهر، تعدادی از گروه‌های مقاومت و جریان‌های مقاومت فلسطین با ارسال نامه‌هایی جداگانه‌، به حضرت آیت‌الله خامنه‌ای از مواضع رهبر انقلاب در روز قدس امسال تشکر کردند.\n\nپنج گروه مقاومت فلسطینی در این نامه‌ها ضمن تشکر و قدردانی مجدد از مواضع جمهوری اسلامی ایران و رهبر انقلاب در حمایت از مقاومت مردم فلسطین و به رسمیت نشناختن رژیم صهیونیستی، بر ادامه‌ی راه مقاومت تا آزادی قدس شریف تأکید و بیانات رهبر انقلاب در روز قدس امسال، نقشه راه آزادسازی فلسطین خوانده شده است.\n\nجبهه‌ی مردمی آزادی‌بخش فلسطین (دفتر فرماندهی کل و دفتر سیاسی)، جنبش فتح انتفاضه، جبهه‌ی مبارزه‌ی مردمی فلسطین و ائتلاف نیروهای فلسطین در این نامه‌ها ضمن تأکید بر نقش جمهوری اسلامی ایران به عنوان محور اتحاد و مقاومت بین کشورهای اسلامی، نام و یاد شهید حاج قاسم سلیمانی را در زنده نگه داشتن آرمان فلسطین گرامی داشتند.\n\nرهبر انقلاب در سخنرانی زنده تلویزیونی جمعه ۱۷ اردیبهشت که در دو بخش فارسی و عربی و در روز قدس ایراد شد با اشاره به رشد کمی و کیفی قدرت نیروهای مقاومت، تغییر موازنه‌ی قوا در سرزمین‌های اشغالی را به نفع جهان اسلام دانستند.\n\nایشان همچنین روند رژیم صهیونیستی را رو به زوال و افول دانسته و منطق مبارزه با این رژیم غاصب را ادامه‌ی مقاومت تا انجام یک همه‌پرسی از همه‌ی فلسطینی‌های داخل و خارج فلسطین برای تعیین نظام سیاسی آینده فلسطین اعلام کردند.",
    "title": "نامه قدردانی گروه‌های فلسطینی از رهبر انقلاب"
  },
  {
    "": 48,
    "url": "https://mehrnews.com//news/5214447/افزایش-۵-درصدی-شعب-اخذ-رأی-شهرستان-کرج-در-انتخابات-۱۴۰۰",
    "text": "به گزارش خبرنگار مهر، غفور قاسم‌پور عصر دوشنبه در حاشیه بازدید از ستاد انتخابات شهرستان کرج با بیان اینکه تمامی تمهیدات برای برگزاری انتخابات در این شهرستان فراهم شده است، اظهار کرد: در مجموع تعداد ۷۳۹ شعبه اخذ رأی برای برگزاری انتخابات ۱۴۰۰ در شهرستان کرج پیش‌بینی شده است که از این تعداد مجموعاً ۱۲ صندوق اخذ رأی سیار است.\n\nوی افزود: از این تعداد صندوق‌های اخذ رأی سیار به تفکیک ۹ صندوق سیار در مرکز شهر کرج و شهرهای اقماری و سه صندوق سیار نیز مربوط به بخش آسارا است.\n\nفرماندار ویژه شهرستان کرج با مقایسه تعداد شعب اخذ رأی نسبت به ادوار پیشین افزود: این دوره شاهد افزایش ۵ درصدی تعداد شعب نسبت به دوره‌های پیشین خواهیم بود.\n\nوی گفت: تمامی تمهیدات برای تجهیز شعب اخذ رأی پیش‌بینی شده و ستاد انتخابات شهرستان کرج با اعزام تیم نظارت و ارزیابی در شعبه‌های اخذ رأی به‌صورت میدانی الزامات و نیازهای شعب را احصاء و گزارش آن را به ستاد انتخابات شهرستان کرج اعلام کرده‌اند.\n\nقاسم‌پور ادامه داد: تمام تلاش خود را خواهیم داشت تا انتخاباتی سالم، امن و قانونمند با محوریت سلامت مردم و رعایت توصیه‌های بهداشتی و مراقبتی نیز شهرستان کرج برگزار شود.\n\nپروتکل‌های بهداشتی در تمام شعب اخد رأی اجرایی می‌شود\n\nوی تصریح کرد: در تمام شعب با نظارت عوامل دانشگاه علوم پزشکی پروتکل‌های بهداشتی اجرایی خواهد شد و مردم عزیز با آسودگی خاطر می‌توانند در روز انتخابات به شعب اخذ رأی شهرستان کرج مراجعه نمایند.\n\nفرماندار ویژه شهرستان کرج متذکر شد: مردم آگاه و فهیم ایران کوچک در طول بیش از چهار دهه گذشته، همواره به انقلاب و آرمان‌ها پایبند بوده‌اند و در انتخابات گوناگون حضوری فعال داشته‌اند و در این دوره از انتخابات نیز با آگاهی، بصیرت و باور به اهمیت نقش‌آفرینی خود، مشارکتی فعال خواهند داشت.",
    "title": "افزایش ۵ درصدی شعب اخذ رأی شهرستان کرج در انتخابات ۱۴۰۰"
  },
  {
    "": 49,
    "url": "https://mehrnews.com//news/5214435/ضربات-دردناکی-به-صهیونیستها-وارد-خواهیم-کرد",
    "text": "به گزارش خبرگزاری مهر به نقل از المیادین، زیاد النخاله دبیر کل جهاد اسلامی فلسطین اعلام کرد ما در نبرد بزرگی هستیم که در سراسر فلسطین جریان دارد. ملت ما صفحه جدیدی در دفاع از قدس و مسجد الاقصی رقم زدند.\n\nوی افزود: قدس عنوان درگیری با پروژه صهیونیزم است. با وجود محاصره و شرایط سخت ملت ما به مبارزه و مقاومت ادامه می دهد.\n\nدبیر کل جهاد اسلامی فلسطین گفت: اسرائیل از رویارویی با مقاومت عاجز است و به ویرانی منازل و به منظور فشار بر مقاومت روی آورده است.\n\nالنخاله تاکید کرد: مقاومت در میدان استوار است و اسرائیل رژیمی سست تر از عکبوت است. مقاومت پایداری خواهد کرد و پیروزی را به دست خواهد آورد و اسرائیل را خوار می کند. ما ضربات درناک به آنها وارد خواهیم کرد و این مهمترین نتایج نبردی است که تمام نشده است.\n\nوی گفت: آنان قاتلان جنایتکاری هستند که در سرزمین و منطقه ما جایی ندارند و به طور حتم مسیرشان زوال است. ما به نبرد تا بیرون کردن آنها ادامه خواهیم داد.",
    "title": "ضربات دردناکی به صهیونیستها وارد خواهیم کرد"
  },
  {
    "": 50,
    "url": "https://mehrnews.com//news/5214381/درخواست-اعطای-تابعیت-به-مشاور-ریگان-را-هنوز-بررسی-نکرده-ایم",
    "text": "به گزارش خبرگزاری مهر، دفتر ریاست جمهوری روسیه (کرملین) امروز دوشنبه در بیانیه ای اعلام کرد که مسکو تا کنون درخواست اعطای تابعیت به مشاور رونالد ریگان رییس جمهور اسبق آمریکا را مورد بررسی قرار نداده است.\n\nکرملین در این خصوص اعلام کرد: نه تا کنون این درخواست را مورد بررسی قرار دادیم و نه فرصتی برای تماشای این نمایش جالب داشتیم. درخواست تابعیت مسلتزم طی روند اداری خود است.\n\nاین در حالیست که «سوزان ماسی» (Suzanne Massie) مشاور رونالد ریگان رئیس جمهور پیشین آمریکا در امور مربوط به اتحاد جماهیر شوروی از ولادیمیر پوتین رئیس جمهور روسیه خواسته بود تا به وی تابعیت روسی داده شود.\n\nمشاور رونالد ریگان در این خصوص گفته بود که اگر روسیه به وی تابعیت بدهد، این برایش یک افتخار است.",
    "title": "درخواست اعطای تابعیت به مشاور «ریگان» را هنوز بررسی نکرده‌ایم"
  },
  {
    "": 51,
    "url": "https://mehrnews.com//news/5214428/حملات-رژیم-صهیونیستی-علیه-شهروندان-فلسطینی-جنایت-علیه-بشری-است",
    "text": "به گزارش خبرگزاری مهر، کاظم غریب آبادی، سفیر و نماینده دائم کشورمان نزد سازمان‌های بین المللی در وین، طی سخنانی در سی امین نشست کمیسیون پیشگیری از جرم و عدالت کیفری سازمان ملل، ضمن ضروری دانستن رسیدگی به چالش تروریسم، حملات اخیر رژیم صهیونیستی علیه شهروندان فلسطینی را شدیداً محکوم کرد.\n\nغریب آبادی با اعلام اینکه تروریسم به عنوان یک چالش فوری کماکان تهدیدی جدی برای صلح و امنیت بین المللی و همچنین توسعه و رفاه جوامع محسوب می‌شود، افزود: جمهوری اسلامی ایران عزم راسخ، تعهد قوی و نقش تعیین کننده خود در مبارزه با تروریسم را از طریق کمک مؤثر به کشورهای تحت تأثیر تروریسم در مبارزه و برچیدن گروه‌های تروریستی در منطقه نشان داده است.\n\nوی گفت: عزم قاطع جامعه بین المللی جهت ریشه کن کردن تروریسم در همه اشکال و مظاهر آن، به ویژه در این مقطع زمانی که شاهد حملات تروریستی فجیع و گستاخانه سازمان یافته علیه مقامات دولتی و دانشمندان، به ویژه سپهبد قاسم سلیمانی به عنوان پرچمدار واقعی مبارزه با تروریسم، و دکتر فخری زاده، دانشمند برجسته هسته‌ای و دفاعی می‌باشیم، یک ضرورت حیاتی است.\n\nغریب آبادی در ادامه با اشاره به اینکه ما نمی‌توانیم و نبایستی از تروریسم گسترده‌ای که علیه مردم بیگناه فلسطین وجود دارد، چشم پوشی کنیم، افزود: امروز ما بار دیگر با ناراحتی و خشم، شاهد اقدامات تروریستی وحشتناک رژیم اسرائیل علیه فلسطینیان بی گناه، به ویژه زنان و کودکان، از جمله در نوار غزه هستیم. وی تصریح کرد: سیاست و اقدامات رژیم اسرائیل در مورد تروریسم، از جمله حمله گسترده و سیستماتیک این رژیم علیه مردم غیرنظامی فلسطین، که نقض جدی حقوق اساسی بشر و همچنین اهداف و اصول منشور سازمان ملل است، جنایت علیه بشریت محسوب می‌شود و تهدیدی جدی برای صلح و امنیت بین المللی به شمار می‌رود.\n\nاین دیپلمات ارشد کشورمان ضمن یادآوری اینکه بر اساس اسناد حقوق بین المللی مربوطه، همه کشورهای عضو باید متعهد به مبارزه با تروریسم بوده و از تشویق یا تحمل فعالیت‌های تروریستی خودداری کنند، گفت: سکوت در برابر چنین حملات تروریستی گسترده که توسط خبیث‌ترین رژیم انجام می‌شود، به معنای تشویق و تحمل تروریسم است و جامعه بین المللی نبایستی به این وحشیگری رضایت دهد.\n\nسفیر و نماینده دائم کشورمان افزود: ما با شدیدترین لحن ممکن، حملات رژیم اسرائیل را محکوم نموده و خواستار توقف فوری و کامل همه اقدامات خشونت آمیز از جمله حملات نظامی، تخریب و اقدامات ترور رژیم اسرائیل هستیم. وی، در پایان از همه کشورهای عضو خواست تا مطابق با تعهدات حقوقی و بین المللی خود، بدون هیچ قید و شرطی اقدامات جنایتکارانه و تروریستی رژیم اسرائیل را محکوم کرده و این رژیم را به خاطر جرایمش و با هدف جلوگیری از تکرار آنها، پاسخگو نمایند.",
    "title": "حملات رژیم صهیونیستی علیه شهروندان فلسطینی جنایت علیه بشری است"
  },
  {
    "": 52,
    "url": "https://mehrnews.com//news/5214433/ظریف-با-نخست-وزیر-و-اسقف-اعظم-گالا-گر-واتیکان-دیدار-کرد",
    "text": "به گزارش خبرگزاری مهر، محمد جواد ظریف وزیر امور خارجه در ادامه دیدارها در واتیکان با کاردینال پارولین نخست وزیر و اسقف اعظم گالا گر وزیر امور خارجه واتیکان دیدار و گفتگو کرد.\n\nدر این دیدار آخرین تحولات روابط دوجانبه با واتیکان همچنین اوضاع منطقه مورد گفتگو و تبادل نظر قرار گرفت.\n\nظریف در این دیدار نخست وزیر و وزیر امور خارجه واتیکان را در جریان دیدگاه جمهوری اسلامی ایران در خصوص تحولات برجام، منطقه خلیج فارس، فلسطین، غرب آسیا و افغانستان قرار داد.\n\nنخست وزیر واتیکان نیز در این دیدار نسبت به رایزنی بیشتر با جمهوری اسلامی ایران در مورد موضوعات مورد علاقه مشترک در حوزه‌های مختلف ابراز امیدواری کرد.",
    "title": "ظریف با نخست وزیر و اسقف اعظم گالا گر واتیکان دیدار کرد"
  },
  {
    "": 53,
    "url": "https://mehrnews.com//news/5214431/ساخت-منازل-تخریبی-زلزله-جاجرم-پیش-از-فصل-سرما",
    "text": "به گزارش خبرنگار مهر، غلامرضا هوایی عصر دو شنبه در ستاد بحران خراسان شمالی که در سالن جلسات استانداری برگزار شد، اظهار کرد: خراسان شمالی استانی حادثه خیز نیست و از این نظر در آرامش نسبی قرار داریم اما باید ضعف‌ها و نقاط قوت خود را در حوادث شناسایی کنیم.\n\nمعاون عمرانی استاندار خراسان شمالی با تاکید بر لزوم حضور مسئولان در مناطق زلزله زده، گفت: مردم برخی مناطق مدت‌ها است هیچ مسئولی را ندیدند که این یک ضعف بزرگ ما است.\n\nوی از عملکرد اورژانس و دانشگاه علوم پزشکی خراسان شمالی در این حادثه انتقاد کرد و افزود: برخی دستگاه‌ها مانند ناجا، بسیج، هلال احمر و بنیاد مسکن عملکرد به موقع و مناسبی داشتند.\n\nهوایی ادامه داد: مسئولان ملی در این حوادث فقط چند ساعت ابتدایی پاسخگو بوده و نسبت به مسئله حساس هستند لذا باید به صورت فوری تمام خسارت‌ها برآورد شده و اعلام شود.\n\nمعاون عمرانی استاندار خراسان شمالی تصریح کرد: عملیات آواربرداری باید تا ۱۰ روز آینده به اتمام برسد تا روند بازسازی و ساخت منازل تخریبی با سرعت بیشتری انجام شود.\n\nوی با تاکید بر اینکه بنیاد مسکن باید تا قبل از شروع فصل سرما و بارندگی عملیات بازسازی منازل تخریبی را به اتمام برساند، افزود: با هدف جلوگیری از حوادث ناشی از ریزش آوار با کمک نیروهای آموزش دیده منازل آسیب دیده تخلیه و تخریب شود.\n\nهوایی در انتها گفت: ماسک و مواد ضد عفونی کننده در اختیار مردم زلزله زده قرار بگیرد و همچنین تست کرونا از آنان گرفته شود.",
    "title": "ساخت منازل تخریبی زلزله جاجرم پیش از فصل سرما"
  },
  {
    "": 54,
    "url": "https://mehrnews.com//news/5214326/برخی-افراد-پروژه-دلسردی-مردم-از-انتخابات-را-کلید-زده-اند",
    "text": "به گزارش خبرنگار مهر، شکرالله حسن بیگی عصر دوشنبه در حاشیه برگزاری جلسات شورای فرهنگ عمومی که در پاکدشت برگزار شد اظهار داشت: ۴ انتخابات طی خرداد ۱۴۰۰ در استان تهران برگزار می‌شود که انتخابات ریاست جمهوری، شوراهای شهر و روستا، انتخابات میان دوره‌ای مجلس خبرگان و انتخابات میان دوره‌ای مجلس در حوزه‌های انتخابیه تهران، ری شمیرانات، پردیس و اسلامشهر برای انتخاب یک نفر را نیز در استان تهران خواهیم داشت.\n\nحسن بیگی در ادامه با بیان اینکه آمادگی کامل برای برگزاری باشکوه انتخابات در ۲۸ خرداد وجود دارد، گفت: برای انتخابات ریاست جمهوری ۵۹۲ نفر حضور پیدا کردند که از این تعداد طبق برآوردهای ما بر اساس مصوبات شورای نگهبان ۱۸۳ نفر واجد شرایط اولیه هستند اما بر اساس سخنان سخنگوی شورای نگهبان پرونده حدود ۴۰ نفر برای بررسی صلاحیت داوطلبان انتخابات ریاست‌جمهوری معین شده است.\n\nرئیس ستاد انتخابات استان تهران بیان داشت: در استان تهران برای شورای شهر ۵ هزار و ۹۳۹ داوطلب و برای شورای روستا ۵ هزار و ۲۱۲ داوطلب داشته ایم.\n\nوی افزود: طبق آمار ثبت نام در استان‌های دیگر نسبت به دوره پنجم ۷ درصد کاهش داشته اما در استان تهران ثبت نام‌ها مطلوب بود که انشااله افرادی که اعلام حضور کردند پیش زمینه‌ای برای حضور با شکوه و مشارکت مردم باشد.\n\nحسن بیگی عنوان داشت: برای میان دوره‌ای مجلس نیز ۵۹۷ داوطلب داشتیم که کارهای اولیه آنها انجام و پرونده‌ها تحویل هیأت نظارت شده است و برای میان دوره‌ای خبرگان نیز برای ۳ کرسی ۵۴ نفر داوطلب داشتیم که بررسی پرونده‌ها به شورای نگهبان ارسال شده است.\n\nرئیس ستاد انتخابات استان تهران اظهار داشت: در ۲۹ اردیبهشت ماه اعلام نظر شورای نگهبان در خصوص ۵۴ داوطلب مجلس خبرگان را خواهیم داشت و چند روزی هم برای اعتراض داریم و سپس تبلیغات آغاز خواهد شد.\n\nوی گفت: نکته مهم که باید مورد توجه ائمه جمعه باشد این است که همه دوستان باید دغدغه مشارکت مردم در انتخابات را داشته باشند چرا که افرادی از چند ماه قبل فعالیت‌هایی در جهت دلسرد کردن و ناامید کردن مردم را کلید زده اند و باید برای یک ماه باقی مانده برنامه ریزی صحیح داشته باشیم تا تبلیغات ناامید کننده را خنثی کنیم.",
    "title": "برخی افراد پروژه دلسردی مردم از انتخابات را کلید زده اند"
  },
  {
    "": 55,
    "url": "https://mehrnews.com//news/5214422/دستگیری-۸-نفر-از-عوامل-اصلی-ناامنی-های-اخیر-در-سقز",
    "text": "علیرضا رضاپور در گفت و گو با خبرنگار مهر اظهار کرد: با صدور دستور قضائی و تلاش‌ها و اقدامات ویژه دستگاه اطلاعاتی و نیروی انتظامی، کلیه عوامل درگیری‌های چند نقطه سقز از جمله خیابان شهدا و جاده «ملقرنی» شب گذشته در عملیاتی غافلگیرکننده دستگیر شدند.\n\nوی با اشاره به درگیری‌های اراذل و اوباش با گروهی مذهبی گفت: نفرات اصلی هر دو طرف که ۸ نفر بوده‌اند دستگیر شده‌اند و این روند با قاطعیت ادامه خواهد داشت.\n\nدادستان سقز تاکید کرد: هر کس یا گروهی با هر عقیده و رویکردی بخواهد رفتارهای خشونت آمیز داشته یا برای شهروندان و جامعه ایجاد ناامنی کند با اشد مجازات و برخورد قاطع دستگاه‌های قضائی و امنیتی مواجه خواهد شد.",
    "title": "دستگیری ۸ نفر از عوامل اصلی ناامنی های اخیر در سقز"
  },
  {
    "": 56,
    "url": "https://mehrnews.com//news/5214405/تلاش-برای-هم-افزایی-علمی-بخش-های-نظامی-و-غیرنظامی",
    "text": "به گزارش خبرگزاری مهر، سرلشکر محمد باقری» رئیس ستاد کل نیروهای مسلح عصر امروز (دوشنبه) در جمع خبرنگاران در خصوص برگزاری نخستین نشست شورای راهبردی علمی فناوری و نوآوری دفاعی امنیتی کشور که در محل ستاد کل نیروهای مسلح با حضور فرماندهان ارشد نیروهای مسلح و مسئولان کشوری برگزار شد، اظهار داشت: نیروهای مسلح جمهوری اسلامی ایران در طول سال‌های گذشته همواره به ارزش علم و توسعه فناوری در جهت ارتقای توان دفاعی توجه داشتند که به‌ویژه با تاکید رهبر معظم انقلاب اسلامی در سال‌های اخیر این روند سرعت بیشتری گرفته است.\n\nسرلشکر باقری با اشاره به پیشرفت‌های صورت گرفته در حوزه دفاعی و امنیتی گفت: بخشی از این پیشرفت‌ها را مردم عزیز ما در محصولاتی چون موشک‌های زمین به زمین، سامانه‌های پهپادی و ماهواره‌برها و دیگر بخش‌ها شاهد هستند و بخش‌های زیادی از این پیشرفت‌ها نیز در منظر عموم قرار نمی‌گیرد و در زمان لازم بروز و ظهور پیدا خواهد کرد.\n\nوی در خصوص روند شکل‌گیری شورای راهبردی علمی فناوری و نوآوری دفاعی امنیتی کشور تصریح کرد: در نقشه جامع علمی کشور پیش‌بینی شده بود که بخش دفاعی امنیتی این نقشه سند خاص و شورای خاصی داشته باشند که این سند پیشنهادی توسط نیروهای مسلح طی کار چند ساله‌ای تهیه شد و در اختیار شورای عالی انقلاب فرهنگی قرار گرفت و در جلسه اسفند ماه شورا به تصویب رسید.\n\nرئیس ستاد کل نیروهای مسلح بیان داشت: شورای راهبردی علمی فناوری بخش دفاعی امنیتی کشور برابر مصوبه شورای عالی انقلاب فرهنگی رسمیت پیدا کرد و کار خود را آغاز کرد و امروز نخستین جلسه این شورای راهبردی را در محضر فرماندهان نیروهای مسلح و تعدادی از وزرای محترم دبیر شورای عالی انقلاب فرهنگی و دبیر شورای عالی امنیت ملی و سایر عزیزان برگزار کردیم؛ بحمدالله در این جلسه بخش زیادی از آئین‌نامه این شورا به تصویب رسید و ابعاد سند مورد بررسی قرار گرفت و بخشی از الویت‌ها و مسیر کار آینده مشخص شد.\n\nسرلشکر باقری افزود: ان‌شاالله جلسات این شورا هر دو ماه یکبار برگزار خواهد شد و کار ویژه این شورا و این سند، هم افزایی توان علمی و تحقیقات پژوهش‌های بخش نظامی کشور و بخش غیر نظامی کشور در جهت توسعه قدرت دفاعی کشور خواهد بود.\n\nوی گفت: از سرریز علوم و فناوری‌های نیروهای مسلح در جهت توسعه علمی بخش کشوری مورد استفاده قرار می‌گیرد؛ یعنی هم بخش نظامی و غیرنظامی در حوزه دانش، پژوهش و فناوری به یکدیگر کمک خواهند کرد که قطعاً در جهت ارتقای علمی و فناوری کشور و افزایش قدرت کشور تأثیر بسزایی خواهد داشت.",
    "title": "تلاش برای هم افزایی علمی بخش های نظامی و غیرنظامی"
  },
  {
    "": 57,
    "url": "https://mehrnews.com//news/5214413/چارچوب-همکاری-روسیه-و-آمریکا-توسط-مسکو-تعیین-خواهد-شد",
    "text": "به گزارش خبرگزاری مهر به نقل از اسپوتنیک، وزیر خارجه روسیه طی سخنانی تاکید کرد که تمامی خط قرمزهای روسیه در خصوص مسائل بین‌المللی مورد مذاکره با آمریکا تنها توسط مسکو ترسیم و تعیین خواهند شد.\n\nوی گفت: تعیین موضوعاتی که ما برای مذاکره در خصوص آنها دعوت به همکاری (با آمریکا) شده‌ایم و همچنین چارچوب این همکاری‌ها کاملاً به نظر خود ما بستگی دارد. و همچنین خط قرمزها در مسائل بین‌المللی مورد بحث نیز تنها توسط فدراسیون روسیه تعیین خواهند شد. این موارد همچنین کاملاً در خصوص مساله ثبات استراتژیک نیز صدق می‌کنند.\n\nلاوروف همچنین با اشاره به اینکه مسکو همواره رویکرد خود در خصوص ثبات استراتژیک را تبیین کرده، گفت که هرچیزی از جمله تسلیحات هسته‌ای یا غیر هسته‌ای – تهاجمی یا دفاعی که روی این ثبات تأثیر گذار باشد، باید در مورد آن بحث شود.\n\nوزیر خارجه روسیه در خصوص روابط میان مسکو و واشنگتن نیز تصریح کرد: ما خواستار بررسی آن بخش‌هایی از روابط دوجانبه و مسائل بین‌المللی هستیم که در حیطه منافع مشترک دو کشور بوده و ما به دنبال ایجاد توازن منافع بر اساس برابری و احترام متقابل هستیم.",
    "title": "چارچوب همکاری روسیه و آمریکا توسط مسکو تعیین خواهد شد"
  },
  {
    "": 58,
    "url": "https://mehrnews.com//news/5214207/پرسپولیس-با-ترکیبی-متفاوت-در-بندر-به-میدان-می-رود",
    "text": "به گزارش خبرنگار مهر، تیم فوتبال پرسپولیس ساعت ۲۰:۳۰ سه شنبه هفته جاری میهمان شاهین بندر عامری در مرحله یک هشتم نهایی جام حذفی در ورزشگاه شهید مهدوی بوشهر بازی می‌کند.\n\nیحیی گل محمدی سرمربی تیم فوتبال پرسپولیس در حالی تیمش را برای این دیدار آماده کرد که کمال کامیابی نیا، سیامک نعمتی، امید عالیشاه و شهریار مغانلو به دلیل آسیب دیدگی در تمرینات گروهی حضور نداشتند تا کادر فنی این تیم تصمیم به ایجاد تغییر گسترده در ترکیب این تیم برای بازی با شاهین بندر عامری بگیرند.\n\nسرمربی سرخپوشان پایتخت علاوه بر شرایط مصدومان این تیم قصد دارد به ذخیره‌های این تیم فرصت بازی کردن دهد تا بازیکنان اصلی به استراحت بپردازند.\n\nاز این رو گل محمدی تصمیم دارد با ترکیب دوم تیمش را راهی دیدار با بندر عامری در بوشهر شود. تغییرات گل محمدی از درون دروازه این تیم آغاز شده و در خطوط سه‌گانه زمین ادامه دارد.",
    "title": "پرسپولیس با ترکیبی متفاوت در «بندر» به میدان می رود"
  },
  {
    "": 59,
    "url": "https://mehrnews.com//news/5213622/روسیه-و-بلاروس-آماده-پاسخ-به-هرگونه-تهدیدات-نظامی-ناتو-هستند",
    "text": "به گزارش خبرگزاری مهر به نقل از تاس، جانشین فرمانده کل نیروهای مسلح بلاروس از آمادگی مشترک این کشور و روسیه برای پاسخ به تهدیدات ناتو خبر داد.\n\nبر اساس این گزارش، «ایگور کورول» در گفتگوی خود با شبکه تلویزیونی «اس تی وی» بلاروس گفت: شرکا و متحدین ما هر لحظه برای کمک به ما آماده هستند تا از کشورمان دفاع کنیم.\n\nبه گفته این مقام ارشد نظامی بلاروس، مینسک و مسکو در حال آماده سازی خود برای پاسخگویی به هر نوع تحرکات جدید در نزدیکی مرز دو کشور هستند.\n\nکورول با اشاره به تفاهم دو کشور بر سر دفاع هوایی مشترک تاکید کرد: ما مانورهای نظامی برگزاری می‌کنیم، ما امسال تعداد گشت‌های (مرزی) خود را افزایش داده‌ایم. نیروهای روسیه تمرینات نظامی ما را از نزدیک دیده‌اند و نیروهای ما نیز در جریان تمرینات نظامی مشترک، تمرینات نظامیان روسیه را دیده‌اند.\n\nجانشین فرمانده کل نیروهای مسلح بلاروس همچنین در خصوص نقض حریم هوایی کشورش توسط لهستان گفت که طرف لهستانی این اقدام را به جهت آزمایش میزان آمادگی نیروهای نظامی ما انجام داد.\n\nلازم به ذکر است، وزارت دفاع بلاروس پیشتر از دستکم دو مرتبه نقض حریم هوایی این کشور توسط جنگنده‌های لهستانی خبر داده بود.",
    "title": "روسیه و بلاروس آماده پاسخ به هرگونه تهدیدات نظامی ناتو هستند"
  },
  {
    "": 60,
    "url": "https://mehrnews.com//news/5214406/نشست-مجمع-عمومی-سازمان-ملل-برای-بررسی-تهاجم-رژیم-صهیونیستی-به",
    "text": "به گزارش خبرگزاری مهر به نقل از خبرگزاری آناتولی، مجمع عمومی سازمان ملل متحد روز پنجشنبه هفته جاری با تشکیل نشستی در خصوص تهاجم رژیم صهیونیستی به نوار غزه بحث و رایزنی می کند.\n\n«ولکان بوزکر» (Volkan Bozkir) رییس مجمع عمومی سازمان ملل متحد امروز دوشنبه با اعلام این خبر گفت: پنجشنبه صبح اوضاع وخیم اراضی اشغالی فلسطین مورد بررسی قرار خواهد گرفت.\n\nبیش از یک هفته از آغاز دور جدید تحولات در کرانه باختری و نوارغزه می‌گذرد و آنچه که در ابتدا ایستادگی فلسطینی‌های ساکن قدس در برابر تجاوز اشغالگران در محله «شیخ جراح» بود؛ اکنون نه تنها به دیگر شهرهای مستقر در اراضی اشغالی نظیر «لاد»، «عکا» و «حیفا» نیز کشیده شده؛ بلکه شاهد آن هستیم که در گوشه و کنار جهان، به ویژه قاره سبز نیز افکار عمومی از جنایات صهیونیست‌ها به تنگ آمده و خشم گروه‌های مختلف مردمی فوران کرده است.\n\nگفتنی است که وزارت بهداشت غزه اعلام کرد که شمار شهدای فلسطینی در حملات رژیم اشغالگر به ۲۰۰ نفر از جمله ۵۸ کودک و ۳۵ زن رسید. همچنین در این مدت ۱۳۰۰ فلسطینی زخمی شدند.",
    "title": "نشست مجمع عمومی سازمان ملل برای بررسی تهاجم رژیم صهیونیستی به غزه"
  },
  {
    "": 61,
    "url": "https://mehrnews.com//news/5214404/هشدار-حریق-در-جنگل-های-گلستان-نیروهای-منابع-طبیعی-آماده-باش-هستند",
    "text": "به گزارش خبرنگار مهر، عبدالرحیم لطفی بعدازظهر دوشنبه در گفتگو با خبرنگاران اظهارکرد: با توجه به هشدار هواشناسی استان مبنی بر افزایش دما و وزش باد گرم و احتمال حریق در مراتع و جنگل ها، نیروهای حفاظت منابع طبیعی استان با تجهیزات و امکانات لازم آماده باش هستند.\n\nمدیرکل منابع طبیعی و آبخیزداری گلستان افزود: تمامی نیروهای یگان حفاظت منابع طبیعی و آبخیزداری استان با تجهیزات و امکانات لازم برای اطفاء حریق های احتمالی آماده باش هستند.\n\nوی بیان کرد: علاوه بر آماده باش نیروهای یگان حفاظت منابع طبیعی، تمام نیروهای اداره کل منابع طبیعی و آبخیزداری گلستان هم گروه بندی شده تا در مواقع نیاز و بحران حریق وارد عمل شوند.\n\nلطفی از مردم خواست تا در صورت مشاهده آتش در جنگل ها و مراتع، حریق را اطلاع دهند تا در اسرع وقت برای مهار آن اقدام شود.",
    "title": "هشدار حریق در جنگل های گلستان/نیروهای منابع طبیعی آماده باش هستند"
  },
  {
    "": 62,
    "url": "https://mehrnews.com//news/5214394/کشف-سه-ابرکارخانه-تولید-کوکائین-در-جنگل-های-بولیوی",
    "text": "به گزارش خبرگزاری مهر به نقل از رویترز، مقامات امنیتی بولیوی از کشف و امحای سه کارخانه بزرگ تولید ماده مخدر کوکائین در جنگل‌های این کشور خبر دادند.\n\nبر اساس این گزارش، پلیس بولیوی با اعلام این خبر گفت که این سه کارخانه بسیار بزرگ، در مجموع قابلیت تولید ۹۱۰ کیلوگرم کوکائین در روز را داشته و به صورت پنهانی در سه منطقه پارک‌های جنگلی ملی استان‌های «بنی»، «چوکاباما» و جنوب «سانتا کروز» مشغول به فعالیت بوده‌اند.\n\nدر همین حال، معاون وزیر دفاع اجتماعی بولیوی ضمن تأیید این خبر، از کشف دستکم ۷۴۰۰ کیلوگرم کوکائین در این کشور طی چهار ماه اخیر خبر داد.\n\nوی گفت: ما در حال انجام عملیات گسترده‌ای در قلمرو خود (بولیوی) و مناطق مرزی و مناطق دیگری که پیش‌تر درگیری با کارتل‌های مواد مخدر در آنجا نداشته‌ایم هستیم.",
    "title": "کشف سه اَبَرکارخانه تولید کوکائین در جنگل‌های بولیوی"
  },
  {
    "": 63,
    "url": "https://mehrnews.com//news/5214397/معامله-قرن-عملا-ساقط-شد-نبرد-با-دشمن-سیاسی-و-نظامی-است",
    "text": "به گزارش خبرگزاری مهر به نقل از المیادین، محمد علی الحوثی عضو شورای عالی سیاسی یمن خطاب به سازشکاران با رژیم صهیونیستی گفت: ما خطاب به کشورهای متجاوز به یمن می‌گوئیم که شما آرمان فلسطین را به خاطر معامله قرن فروختید.\n\nوی افزود: ما به کشورهای متجاوز می‌گوئیم که اگر با هواپیماها و تسلیحات خود برای آزادی فلسطین حرکت کنید ما حاضریم که در کنار شما باشیم.\n\nالحوثی اعلام کرد: به کشورهای متجاوز به یمن می‌گوئیم که بخواهید که ما شما را در آزادسازی فلسطین کمک کنیم ما حاضریم.\n\nعضو شورای عالی سیاسی یمن خطاب به متجاوزان به یمن تاکید کرد: نبرد و جنگ با دشمن فقط نظامی نیست بلکه نبرد سیاسی هم هست پس نقش شما در آن چیست؟\n\nوی در ادامه اعلام کرد: باید رسانه‌ها نقش مهمی داشته باشند.\n\nالحوثی گفت: آنچه هم اکنون در فلسطین رخ می‌دهد در واقع ساقط شدن عملی معامله قرن است. ملت‌های عربی و یمنی‌ها در راستای یاری مساله فلسطین حرکت خواهند کرد. ما در یمن حامی فلسطین هستیم.",
    "title": "معامله قرن عملا ساقط شد/ نبرد با دشمن سیاسی و  نظامی است"
  },
  {
    "": 64,
    "url": "https://mehrnews.com//news/5214389/طرح-جهش-تولید-کلزا-در-گلستان-برداشت-محصول-از-دیمزارها-آغاز-شد",
    "text": "محمدمهدی سلمان زاده در گفتگو با خبرنگار مهر اظهارکرد: در نخستین سال از اجرای برنامه پنج ساله طرح جهش تولید کلزا در دیمزارها، برداشت این محصول در کلاله آغاز شد.\n\nمدیرکل ستاد اجرایی فرمان حضرت امام (ره) استان گلستان توضیح داد: براساس عقد تفاهم نامه همکاری ستاد اجرایی فرمان حضرت امام (ره) کشور با وزارت جهاد کشاورزی اجرای طرح جهش تولید در دیمزارها در بعضی از استان ها و از جمله استان گلستان به صورت پایلوت برای سال زارعی ۱۳۹۹- ۱۴۰۰ اجرا شد.\n\nوی بیان کرد: سال ۱۳۹۹ از سوی رهبر معظم انقلاب به عنوان جهش تولید نام گذاری شد و این اقدام در همین راستا صورت گرفت و مقرر شد این طرح به مدت پنج سال با جدیت ادامه یابد.\n\nسلمان زاده هدف از اجرای طرح را افزایش میزان تولید محصول در مزارع دیم با اتکا بر دانش کشاورزی برای ارتقاء امنیت غذایی کشور، افزایش درآمد کشاورزان در دیمزارها و همچنین تقویت خاک و کاهش خطراتی مانند سیل و نابودی زمین اعلام کرد.\n\nمدیرکل ستاد اجرایی فرمان حضرت امام (ره) استان گلستان ادامه داد: با منابع اختصاص یافته از سوی این ستاد در سه ماهه اول سال زراعی در استان گلستان کارشناسان پهنه بندی استان اقدام به عقد قرارداد با سه هزار و ۵۲۵ بهره بردار، ۲۲ هزار و ۱۴۹ هکتار اراضی تحت پوشش در هشت شهرستان و ۴۰۶ روستا استان زیرکشت رفت.\n\nوی گفت: علاوه بر بکارگیری کارشناسان طرح از سوی این ستاد کارشناسان سازمان جهاد کشاورزی هم در طرح مذبور موظف شده اند به منظور انتقال یافته های تحقیقاتی به مزارع در کنار بهره برداران باشند و تمام اقدامات آنها را براساس این یافته ها هدایت کنند.\n\nسلمان زاده اضافه کرد: در این طرح از سوی ستاد اجرایی فرمان حضرت امام (ره) گلستان خدمات زیادی را به کشاورزان در استان اختصاص داد که اهم آن را می توان به حمایت های بیمه ای به کشاورزان (تقبل ۷۰ درصد بیمه از سوی ستاد در صندوق بیمه کشاورزان)، بکارگیری کارشناسان جوان جهت رصد میدانی مزارع طرح، برگزاری کارگاه های آموزشی به صورت میدانی در محل مزارع توسط کارشناسان خبره، توزیع رایگان کودهای NPk و کود کامل و پرداخت بخشی از هزینه های ادوات و ماشین الات کشاورزی از جمله هد برداشت و غیره نام برد.",
    "title": "طرح جهش تولید کلزا در گلستان/ برداشت محصول از دیمزارها آغاز شد"
  },
  {
    "": 65,
    "url": "https://mehrnews.com//news/5214396/آمریکا-۱۶-مقام-از-جمله-رئیس-بانک-مرکزی-میانمار-را-تحریم-کرد",
    "text": "به گزارش خبرگزاری مهر، دفتر کنترل دارایی‌های خارجی وزارت خزانه‌داری آمریکا (OFAC) امروز دوشنبه در اقدامی نمایشی و عوام‌فریبانه برخی مسئولان میانمار را تحریم کرد.\n\nبر اساس اعلام وبگاه وزارت خزانه داری آمریکا، این تصمیم عیله چند مقام میانماری و خانواده آن ها که در جریان کودتا ارتش این کشور نقش داشتند، به انجام رسیده است.\n\nبر اساس اعلام وزارت خزانه داری آمریکا، ۱۶ نفر از مقامات میانمار و خانواده آن ها در لیست تحریمی جدید این کشور قرار دارند. یکی از این افراد مدیرکل بانک مرکزی این کشور است.\n\nاین در حالیست که وزرای امور خارجه کشورهای اتحادیه اروپا نیز چندی پیش در اقدامی گزینشی پیرامون تحریم ۲ شرکت و ۱۰ عضو دیگر دولت میانمار به توافق رسیدند.\n\nبه گزارش مهر، اروپا و آمریکا مثل همیشه برخوردی گزینشی با مسئله حقوق بشر دارد. برای مثال تا پیش از براندازی دولت غیرنظامی میانمار که چشم خود را به روی نسل کُشی سازمان یافته اقلیت مسلمانان روهینگیا بسته بود؛ هرگز شاهد موضع گیری قاطع آمریکا علیه این اقدام ضدبشری نبودیم.\n\nاگر هم در حال حاضر شاهد چنین واکنش تندی از سوی واشنگتن و بروکسل هستیم، از بابت نگرانی است که درباره تأمین منافع خود در بخشی از منطقه راهبردی ایندوپاسیفیک دارد.\n\nارتش میانمار روز اول فوریه سال جاری در پی بازداشت میو انیونت سخنگوی حزب حاکم اتحادیه ملی دموکراسی و آنگ سان سوچی رهبر این حزب و وزیر خارجه این کشور با انتشار بیانیه‌ای اعلام کرد قدرت به مین آنگ هلینگ فرمانده کل ارتش منتقل شده است.\n\nنظامیان در بیانیه‌ای تاکید کردند که این کودتا به علت عدم رسیدگی به تقلب در انتخابات ۸ نوامبر ۲۰۲۰ انجام گرفته و کنترل کشور را تا یک سال آینده بر عهده گرفته‌اند.\n\nاعتراضات علیه کودتا در میانمار از روز ۶ فوریه آغاز شد و کماکان ادامه دارد و تاکنون در شهرهای مختلف این کشور بیش از ۷۰۰ معترض بر اثر مداخله نیروهای امنیتی جان باخته‌اند.",
    "title": "آمریکا ۱۶ مقام از جمله رئیس بانک مرکزی میانمار را تحریم کرد"
  },
  {
    "": 66,
    "url": "https://mehrnews.com//news/5214386/تجمع-طلاب-و-روحانیون-تهران-در-حمایت-از-مردم-مظلوم-فلسطین",
    "text": "به گزارش خبرگزاری مهر، طلاب حوزه علمیه تهران امروز همنوا با طلاب سراسر کشور در مدرسه علمیه مروی تجمع نمودند و فریاد خشم خود را بر پیکره منحوس و تروریست رژیم صهیونیستی کوفتند. در این مراسم آیت الله تحریری تولیت مدرسه مروی، حجت الاسلام والمسلمین رحیمی صادق مدیر حوزه علمیه تهران، حجت الاسلام والمسلمین کبیریان مدیر حوزه علمیه خواهران تهران و جمعی از اساتید و طلاب حوزه علمیه تهران حاضر بودند.\n\nحجت الاسلام علیرضا پناهیان طی سخنانی در تجمع بزرگ حوزویان حوزه علمیه تهران برای حمایت از نهضت مقاومت و محکومیت جنایات استکبار در فلسطین و افغانستان اظهار داشت: قشر روحانیت دغدغه حضور در جبهه علیه استکبار را دارد و علاقه خود را به حضور در این مبارزه و در کنار مردم مظلوم فلسطین ابراز می‌کند، همانطور که در دفاع مقدس با حضور پرجوش خود بسیار نقش آفرین بودند.\n\nوی در پاسخ به این سوال که ما از این فاصله دور مکانی چه کمکی می‌توانیم برای مردم فلسطین انجام دهیم؟ گفت: ما باید رگ حیات و عامل بقای قدرت پوشالی صهیونیست‌ها را قطع کنیم. رگ حیات صهیونیست‌ها اسلحه و ثروت و رسانه‌های متنوع آنها نیست. رگ حیات صهیونیست‌ها سازش کارانی هستند که در منطقه و حتی در کشور ما پراکنده اند.\n\nعضو شورای حوزه علمیه تهران ادامه داد: اگر جلوی جریان سازش کاری و به تعبیر قرآن کریم مستضعفین جهنمی را بگیریم کمک مستقیم به مردم غزه و فلسطین کرده ایم. در نبرد ۳۳ روزه و در نبرد ۲۰ روزه غزه این جریان سازشکار بی اعتبار شد.\n\nوی با بیان این که متأسفانه امروز بعد از ۴۲ سال از انقلاب شاهد سر برآوردن روحیه سازش کاری در کشور خودمان هستیم، افزود: جهاد کبیر امروزه در کشور ما مقابله با همین جریان سازشکار است. قبح سازشکاری در جامعه ما تبیین نشده است و این کم کاری متوجه طلاب حوزه علمیه است.\n\nاستاد حوزه به وجود تفکرات سازشگر در کشور اشاره کرد و گفت: باید متأسف بود برای جامعه‌ای که دشمن را با رقیب اشتباه می‌گیرد؛ سیاستمداران امروز جامعه ما بعضاً آمریکا را از رقیب حبیب تر می‌دانند.\n\nعضو شورای بسیج اساتید و نخبگان حوزه علمیه استان تهران تصریح کرد: سازشکاران همچون موضوع گوساله سامری و ابوموسی اشعری موجب از بین بردن اعتقادات مؤمنین می شوند که با روشنگری و افشاگری نخبگان جامعه این آرزو را به گور خواهند برد.\n\nیادآور می‌شود در پایان این تجمع بیانیه‌ای در محکومیت جنایات افغانستان و هتک حرمت قبله نخست مسلمانان قرائت شد.",
    "title": "تجمع طلاب و روحانیون تهران در حمایت از مردم مظلوم فلسطین"
  },
  {
    "": 67,
    "url": "https://mehrnews.com//news/5214380/مدیران-شرکت-در-جلسات-شورای-فرهنگ-عمومی-را-با-جدیت-دنبال-کنند",
    "text": "به گزارش خبرنگار مهر، شکرالله حسن بیگی عصر دوشنبه در دومین جلسه منطقه‌ای شورای فرهنگ عمومی استان تهران که با محوریت شهرستان‌های ورامین، پیشوا و پاکدشت برگزار شد اظها ر داشت: شورای فرهنگ عمومی بالاترین شورای فرهنگی در استان و شهرستان است و مدیران و ارکان اصلی هر شهرستان می‌توانند با کمک از ظرفیت‌های جوانان و افراد فرهنگی استفاده کنند.\n\nوی افزود: شورای فرهنگ عمومی یک شورای راهبردی است، مدیران اصلی شهرستان‌ها در جلسات شورای فرهنگ عمومی با جدیت شرکت کنند، عدم حضور مدیران در جلسات در نمرات سالانه ارزش یابی آنها اثر می‌گذارد.\n\nمعاون استاندار تهران در خصوص عدم رسانه ملی در شهرستان‌های استان تهران گفت: در خصوص شبکه مستقل برای شهرستان‌های استان تهران از هیچ موضوعی دریغ نکرده ایم، مکاتبات فراوان و در جلسات متعدد در این خصوص صحبت کرده ایم تا رسانه ملی به فکر شبکه مستقل برای مردم فهیم شهرستان‌های استان تهران باشند.\n\nحسن بیگی با تاکید بر اینکه برای رفع معضلات و موارد فرهنگی باید نهایت تلاش‌ها صورت بگیرد عنوا ن داشت: برای مباحث فرهنگی نباید به یک جلسه بسنده شود، مدیران برای کارهای فرهنگی وقت بگذارند حتی اگر شد برای یک کار فرهنگی چندین جلسه تشکیل شود تا آن مشکل فرهنگی رفع شود.",
    "title": "مدیران شرکت در جلسات شورای فرهنگ عمومی را با جدیت دنبال کنند"
  },
  {
    "": 68,
    "url": "https://mehrnews.com//news/5214375/تاکید-بر-بازنگری-در-نظام-بهره-برداری-پارک-ها",
    "text": "به گزارش خبرگزاری مهر، سید آرش حسینی میلانی ابتدا از پارک ساعی بازدید کرد و وضعیت آبیاری فضای سبز، بهسازی مبلمان شهری، جایگزینی گونه‌های بومی و مقاوم در برابر کم‌آبی، وضعیت HSE پارک، روشنایی، ایمنی زمین بازی کودکان و وضعیت سرویس‌های بهداشتی این بوستان را مورد بررسی قرار داد.\n\nرئیس کمیته محیط‌زیست و خدمات شهری شورای اسلامی شهر تهران صبح امروز با همراهی علی‌محمد مختاری و معاونان سازمان بوستان‌ها و فضاهای سبز شهری از بوستان‌های ساعی، پیروزی، بسیج و بعثت بازدید و مسائل و مشکلات این بوستان‌ها را مورد بررسی قرار داد.\n\nاین عضو شورای شهر در این بازدید، بر مرمت معابر، پلکان‌ها، مبلمان و تأسیسات پارک ساعی تاکید و خواستار تسریع در بازپیرایی این پارک شد.\n\nوی از مدیران پارک ساعی خواست هرچه زودتر گزارشی را در مورد وضعیت بهره‌برداری این بوستان به کمیته محیط‌زیست و خدمات شهری شورای اسلامی شهر تهران ارسال کند.\n\nحسینی میلانی در ادامه این بازدیدها، به بوستان پیروزی در منطقه ۱۳ شهرداری تهران رفت و مسائل و مشکلات این پارک را مورد بررسی قرار داد.\n\nدر این بازدید سخنگوی کمیسیون سلامت، محیط‌زیست و خدمات شهری بر ایمن‌سازی مسیرهای زیر پوشش دکل‌های برق که از این بوستان عبور می‌کنند، تاکید کرد و از مدیران این پارک خواست با نصب علائم ایمنی و انجام اقدامات HSE بر ایمن‌سازی بوستان پیروزی بیفزایند.\n\nاین عضو هیأت رئیسه شورای اسلامی شهر تهران با بررسی نحوه آبیاری و منابع تأمین آب بوستان پیروزی، تهیه برنامه جامع بازپیرایی فضای سبز این بوستان را ضروری دانست.\n\nوی ضمن بررسی وضعیت روشنایی این بوستان، از کتابخانه مستقر در بوستان پیروزی دیدن کرد و در گفت‌وگو با کارمندان این کتابخانه، از مشکلات و مسائل آنها آگاه شد.\n\nاین عضو شورای شهر همچنین از شهرداری منطقه ۱۳ خواست گزارشی از وضعیت بهره‌برداری و مراجعه‌کنندگان پارک پیروزی را به کمیته محیط‌زیست و خدمات شهری شورای شهر ارسال کند.\n\nحسینی میلانی در ادامه به بوستان بسیج در منطقه ۱۴ رفت. او در ابتدا وضعیت نگهداری فضای سبز و نحوه تأمین منابع آبی این بوستان را مورد بررسی قرار داد و بر مناسب‌سازی این بوستان برای استفاده گروه‌های مختلف به ویژه معلولان از آن تاکید کرد.\n\nرئیس کمیته محیط‌زیست و خدمات شهری با ضروری دانستن استفاده از انرژی خورشیدی در بوستان بسیج، بازگشایی و تسریع در ساخت و مرمت شهر بازی مستقر در این بوستان را مطرح کرد.\n\nحسینی میلانی از مدیران بوستان بسیج خواست تا با همکاری سازمان زیباسازی شهر تهران اقدام به مرمت تندیس مرکزی پارک کنند. وی همچنین بر بهبود مسیر دوچرخه‌سواری در این پارک تاکید کرد.\n\nاین عضو هیأت رئیسه شورای شهر در ادامه به بوستان بعثت در منطقه ۱۶ رفت. در این بازدید که پیمان پورنصر، شهردار منطقه ۱۶ نیز حضور داشت، بر انجام اقداماتی برای ساماندهی آسیب‌های اجتماعی با همکاری معاون فرهنگی، اجتماعی شهرداری تهران تاکید شد.\n\nبازپیرایی فضاهای سبز، ارائه شناسنامه درختان، پایش وضعیت چنارهای موجود و مرمت معابر و مبلمان پارک از جمله موضوعاتی بودند که حسینی میلانی در بازدید از بوستان بعثت مورد بررسی قرار داد.\n\nحسینی میلانی در پایان بازدیدها، بازنگری در نظام بهره‌برداری پارک‌ها را مهم دانست و گفت: بوستان‌ها و فضاهای سبز شهری جزو دارایی‌های سبز شهر هستند و باید تمام تلاش مجموعه مدیریت شهری بر حفظ بهینه آنها باشد.\n\nوی با تاکید بر ضرورت انجام آبیاری فضاهای سبز براساس استانداردها و کاشت گونه‌های گیاهی بومی اظهار داشت: پارک‌های بزرگ مقیاس باید برنامه‌ای پنج ساله داشته باشند که در این سند، برنامه‌های آنها درباره موضوعاتی نظیر وضعیت اکولوژیک، بازپیرایی فضای سبز، HSE و… در بازه زمانی پنج ساله مشخص باشد.",
    "title": "تاکید بر بازنگری در نظام بهره‌برداری پارک‌ها"
  },
  {
    "": 69,
    "url": "https://mehrnews.com//news/5214370/برخورد-قاطع-با-مخلان-نظم-و-امنیت-در-دستور-کار-پلیس-لرستان-است",
    "text": "به گزارش خبرگزاری مهر، سردار یحیی الهی روز دوشنبه در جمع فرماندهان، معاونان و رؤسای کلانتری‌های خرم آباد، همگان را به رعایت تقوی الهی و خدمت بی منت و مضاعف به مردم شهید پرور توصیه کرد و اظهار داشت: یکی از مهم‌ترین آموزه‌های قرآن و اهل بیت (ع) خدمت به مردم جامعه است و تأمین نظم و امنیت یکی از مهم‌ترین ارکان خدمتگزاری در جامعه اسلامی است.\n\nوی افزود: امروز به برکت نظام مقدس جمهوری اسلامی و خون هزاران شهید گلگون کفن، نیروی انتظامی به عنوان امین مردم و ملجا و پناه افراد ستمدیده و در کنار مردم و از نهادهای بزرگ خدمتگزار است که به حمد خدای متعال از هیچ تلاش و کوششی در راه تأمین و نظم امنیت استان دریع نخواهد کرد.\n\nفرمانده انتظامی لرستان ادامه داد: نیروی انتظامی به عنوان خدمتگزار مردم و مدافع حریم نظم و امنیت، ضمن تکریم ارباب رجوع و برخوردی توأم با مهربانی و رعایت اخلاق اسلامی و در شأن و منزلت مردم شریف استان، در مقابل افراد ظالم و افرادی که به هر نحو مخل نظم و امنیت عمومی جامعه هستند برخوردی قاطع و بدون اغماض خواهد داشت و همواره یار و یاور مظلومان و ستمدیدگان است.\n\nسردار الهی تصریح کرد: پلیس همچنان که با مهربانی و عطوفت به مردم شریف خدمت می‌کند با اقتدار و استفاده از اختیارات قانونی با هرگونه هنجار شکنی و افرادی که به هر نحو مخل نظم و امنیت هستند برخوردی قاطع و قانونی داشته و هرگز اجازه عرض اندام و جولان را به آنان نخواهد داد و بنده به عنوان خدمتگزار مردم به افرادی که اقدامات مجرمانه انجام می‌دهند توصیه می‌کنم، از انجام اعمال مجرمانه برحذر باشید و بدانید پلیس با اشرافیت اطلاعاتی و رصد دقیق هرگز اجازه عرض اندام به افراد مخل نظم و امنیت را نخواهد داد چرا که خط قرمز ما امنیت مردم شریف استان است.\n\nوی با تاکید بر رعایت تقوی الهی و نظم و انظباط در راستای امورات و وظایف محوله خاطر نشان کرد: ان شاءالله همه ما بتوانیم سربازان راستینی برای نایب بر حق امام زمان (عج) حضرت امام خامنه ای عزیز (مدظله العالی)، نظام مقدس جمهوری اسلامی و خدمتگزار خوبی برای مردم شریف و ولایی لرستان باشیم.",
    "title": "برخورد قاطع با مخلان نظم و امنیت در دستور کار پلیس لرستان است"
  },
  {
    "": 70,
    "url": "https://mehrnews.com//news/5214377/مفهوم-چهاردیواری-اختیاری-مصداقی-در-زندگی-آپارتمانی-ندارد",
    "text": "به گزارش خبرگزاری مهر، عبدالرضا گلپایگانی گفت: معمولاً در نقد فرهنگ شهروندان می‌گویند «ایرانیان فرهنگ آپارتمان‌نشینی ندارند»؛ مسئله این است که «آپارتمان» منطبق بر فرهنگ سکونت در ایران نیست.\n\nوی گفت: برای نمونه موضوع چهاردیواری اختیاری یک موضوع کاملاً فرهنگی و درست است، شاید تصور شود تنها در مورد خانه‌های شخصی شامل حیاط، ایوان، و بنا مصداق دارد و نمی‌شود در آپارتمان که به یک حیاط و راه پله مشاع تقلیل پیدا می‌کند، آن را محقق کرد.\n\nگلپایگانی با اشاره به اینکه آپارتمان‌نشینی مناسب فرهنگ ایرانی نیست، افزود: بعضی از آپارتمان‌ها طراحی‌های مناسبی نسبت به فرهنگ ایرانی دارند و در سال‌های گذشته تلاش شده است که بخشی از معیارهای فرهنگ ایرانی در طراحی آپارتمان‌ها بازتاب یابد.\n\nمعاون شهردار تهران بیان کرد: برای نمونه گروه معماری که نخستین مجموعه آپارتمانی را روبه روی پارک ساعی طراحی کرده‌اند مدعی هستند که از فرهنگ ایرانی در آپارتمان‌های خود استفاده کرده‌اند.\n\nوی اظهارداشت: زندگی آپارتمان‌نشینی در ایران نه به عنوان یک انتخاب بلکه به عنوان یک الزام و اجبار است و در فرایند شهرنشینی صد سال گذشته تغییر و تحولاتی در نوع زندگی ایرانی اتفاق افتاده است اما می‌توان ادعا کرد که اندیشه منسجم و برنامه‌ریزی دقیقی پشت پرده این تغییرات وجود نداشته است، به نظر می‌رسد این یک موضوع جدی فرهنگی است. شاید مسئله اصلی خودباختگی همگانی در سالیان گذشته و چگونگی رودررویی با فرهنگ غالب غرب بوده است.\n\nگلپایگانی گفت: این فرآیندی که در حوزه آپارتمان‌نشینی شکل گرفته است، قابلیت اصلاح دارد اما بسیار دشوار و زمانبر است؛ راه حل موضوع نیز در گام نخست رسیدن به این باور است که تعریف ما از زیست و سهم هر ایرانی از خاکی که در آن زندگی می‌کند و نوع زیست‌مان را مشخص کند و واکنش‌های منفی و فضای پیرامونی به تناسب آن باز تعریف شود.\n\nوی با اشاره به اینکه برنامه‌های شهری در نهادهای بالادستی مانند شورای عالی شهرسازی و معماری و شورای شهر رقم می‌خورد، افزود: ما پا را از این موضوع فراتر گذاشتیم و بنابر ضرورت‌هایی که در ضوابط و مقررات احساس کردیم، کمک کردیم تا در بعضی مناطق و محلات تهران مانند ایران، شیخ هادی، نارمک و نفرآباد و بعضی از روستا شهرهایی که داخل شهر هستند حس و حال زندگی ایرانی که در آنها جاری است، حفظ شود.\n\nمعاون شهرسازی و معماری شهردار تهران بیان کرد: اعتقاد داریم ظرفیتی که در معماری ایران است می‌تواند خود را با شرایط امروز منطبق کند و نیازی نیست که آن را کلاً کنار بگذاریم و سراغ یک چیز درهم برهم وارداتی برویم که اصلاً ریشه آن معلوم نیست کجاست.\n\nگلپایگانی گفت: به همت همکارانم و با استفاده از خدمات مشاوران معمار و شهرساز طرح‌هایی در کمیسیون ماده پنج تصویب شده و برای ساخت نمونه‌هایی از معماری ایرانی و نمود زندگی ایرانی در شرایط موجود گام‌های مؤثری برداشته شده است.\n\nمعاون شهردار تهران اظهارداشت: حداقل کاری که می‌توانیم در فرهنگ ایرانی انجام دهیم این است که علاوه بر حفظ فضای کالبدی، فرهنگ، نوع زندگی، و قصه‌هایی که در خانه ایرانی است، آن را به نسل‌های بعدی انتقال دهیم.\n\nبراساس این گزارش، پویش «همسایه هم» به همت اداره کل آموزش‌های شهروندی شهرداری تهران دی ماه سال گذشته با هدف ارتقای فرهنگ آپارتمان‌نشینی آغاز شد و تا شهریورماه امسال ادامه دارد. این پویش در سه حوزه قوانین و حریم خصوصی، همسایگی و مشارکت و محیط زیست با تاکید بر مدیریت و کاهش پسماند اجرا می‌شود.",
    "title": "مفهوم «چهاردیواری اختیاری» مصداقی در زندگی آپارتمانی ندارد"
  },
  {
    "": 71,
    "url": "https://mehrnews.com//news/5214040/شبکه-تبلیغ-اجازه-دوقطبی-شدن-فضای-انتخابات-را-به-دشمنان-ندهد",
    "text": "به گزارش خبرنگار مهر، حجت الاسلام سعید مهدوی عصر دوشنبه در جمع شبکه تبلیغ عقیدتی سیاسی نیروی انتظامی استان گیلان با اشاره به آمادگی همکاری شبکه تبلیغ با نیروی انتظامی استان در زمینه آسیب‌های اجتماعی، اظهار کرد: همکاری این دو بخش قطعاً بازخورد و ثمرات فراوانی در راستای رسیدن به تمدن نوین اسلامی خواهد داشت.\n\nوی با بیان اینکه در سال گذشته با توجه به شیوع ویروس کرونا در بحث سواحل و تفرجگاه‌ها هماهنگی و برنامه ریزی لازم وجود نداشت، افزود: در این زمینه نیز آمادگی کامل برای ارائه خدمت از سوی سازمان تبلیغات اسلامی در استان گیلان وجود دارد.\n\nلزوم فراهم کردن زمینه حضور حداکثری در انتخابات ۱۴۰۰\n\nمدیر کل تبلیغات اسلامی گیلان با اشاره به اینکه یکی از مؤلفه‌های مهم تمدن سازی ساماندهی مشارکت مردم در نظام جمهوری اسلامی است، گفت: به برکت انقلاب اسلامی و ثمره خون شهدا بر اثر باورمندی شکل گرفته است.\n\nوی همچنین یکی از مؤلفه‌های استحکام نظام اسلامی و دولتی را حضور و مشارکت جدی آحاد امت است، تصریح کرد: قبل از ظهور امام زمان (عج) نظام دینی و الهی به واسطه انقلاب در جمهوری اسلامی ایران شکل گرفته است.\n\nحجت الاسلام مهدوی با بیان اینکه به برکت این نظام امروز نظام استکبار صهیونیستی در لانه جاسوسی و پادگان تروریستی آن به چالش کشانده‌اند، اضافه کرد: برای تداوم این مسیر وظیفه شرعی، عقلی و ملی هر ایرانی برای این مشارکت حداکثری تمام توان و انرژی را خالصانه وارد میدان کنیم.\n\nوی با اشاره به اینکه امروز نیز با توجه به در پیش بودن رویداد مهم سیاسی و اجتماعی باید در صف‌های طولانی انتخابات که نماد مشارکت جدی ملت و تأیید نظام اسلامی است تکلیف شرعی حکم می‌کند که شرکت کنیم، ادامه داد: این موضوع در کنار وظیفه ملی هر ایرانی است.\n\nمدیر کل تبلیغات اسلامی گیلان با بیان اینکه دشمنان دیرینه این ملت و نظام تنها راه صدمه به نظام را کاهش سطح مشارکت‌های مردم در انتخابات به ویژه ریاست جمهوری می‌دانند، تصریح کرد: دشمن در سال ۸۸ به همین منظور با توجه به مشارکت بیش از ۸۵ درصدی مردم در انتخابات با برنامه ریزی در میان خواص فریب خورده نفوذ و فتنه کردند.\n\nوی با اشاره به اینکه حضرت علی (ع) فرمودند اگر می‌خواهید یک دولت و نظام به سرنگونی برسد چهار عامل می‌تواند تأثیرگذار باشد، گفت: نخستین عامل تضعیف اصول سیاسی، مبنای و اخلاقی یک جامعه است که در بارها شاهد توطئه‌های دشمن در این زمینه بوده‌ایم.\n\nمهدوی دومین عامل تمسک به امور فرعی دانست و افزود: در این زمینه نیز نمونه‌های فراوانی در سال‌های اخیر مشاهده شده که مسئولان به امور فرعی بیشتر از امور اصلی توجه کرده‌اند.\n\nوی در ادامه با اشاره به اینکه شبکه تبلیغ باید در این بخش بر اصول و پرهیز از توجه به امور فرعی تأکید کند، اضافه کرد: کاندیدا به ویژه کاندیدای ریاست جمهوری باید توجه داشته باشند که در وعده‌های خود به اصول و دغدغه‌ها و مطالبات مردمی توجه کنند نه امور فرعی همانند ورود زنان به ورزشگاه.\n\nمدیر کل تبلیغات اسلامی گیلان با تأکید بر اینکه حوزه باید در قبال این مطالبات کاذب فرعی نمودن مسائل اصلی واکنش‌های جدی داشته باشد، افزود: عدم توجه دقیق به امور ما را مدیون شهدای انقلاب اسلامی و هشت سال دفاع مقدس خواهد کرد.\n\nوی با اشاره به اینکه صاحب اعتبار شدن افراد دارای رذیلت‌ها در یک جامعه عامل سوم سرنگونی یک دولت است، گفت: در این بخش مسئولانی که گفتمان آنها با شیطان بزرگ آمریکا یکسان و هماهنگ باشد جز این دسته افراد قرار می‌گیرند.\n\nایحاد جنگ روانی حربه دشمن برای کاهش مشارکت‌ها\n\nحجت الاسلام مهدوی با بیان اینکه برای اینکه قاسم سلیمانی‌ها و مرد میدان‌ها بر عرصه قدرت در کشور بنشینند وظیفه داریم در مقابل این افراد و انتخاب غلط ایستادگی کنیم، ادامه داد: افرادی که در ترور شهید فخری زاده و تعطیلی مراکز هسته‌ای نقش داشتند باید پاسخگو باشند.\n\nوی با تأکید بر تبیین این موارد از سوی شبکه برای جامعه، گفت: شبکه و زنجیره غرب زدگی و نفوذ یافتگان در حوزه رسانه و فرهنگی و سیاسی، ریاست جمهوری در ایران را در حد تدارکاتچی مطرح می‌کنند اما از سوی دیگر همین افراد و مدعیان در روز ثبت نام در مقابل ستاد انتخابات کشور برای نام نویسی صف می کشند.\n\nمدیر کل تبلیغات اسلامی گیلان با بیان اینکه خصوصیات یک رئیس جمهوری اصلح که از سوی رهبری اعلام شده باید از سوی شبکه تبلیغ نیز برای مردم تأکید و تبیین شود، اضافه کرد: امروز با توجه به شرایط جامعه و مشکلات موجود نیازمند حضور و روی کار آمدن چنین فردی به عنوان رئیس جمهور هستیم.\n\nوی با اشاره به روش‌های دشمنان برای انتخابات پیش رو در چند مسیر تکرار می‌شود، گفت: نخست هدف دشمنان با ایجاد جنگ روانی برای کاهش سطح مشارکت‌های مردمی در انتخابات است لذا نخستین اولویت شبکه تبلیغ افزایش مشارکت در انتخابات است.\n\nحجت الاسلام مهدوی با بیان اینکه متأسفانه تعدادی از کاندیدای ریاست جمهوری تنها برای کمک به جنگ روانی دشمن ثبت نام کرده‌اند، افزود: ایجاد فضای دوقطبی جهت انحراف اذهان عمومی از مسائل اصلی حربه دشمن است که باید نسبت به آن دقت نظر لازم را داشته باشیم که نمونه آن را در فایل منتشر شده از وزیر امور خارجه و بیان مدیر دپیلماسی و مدیر میدان شاهد بودیم.\n\nوی با تأکید بر اینکه شبکه تبلیغ با توجه به آگاهی از همه مشکلات موجود در جامعه نباید مبلغ یاس و ناامیدی در جامعه باشند، ادامه داد: شبکه تبلیغ و روحانیت باید در زمینه جلب حضور حداکثری در انتخابات، ایجاد امید و باور، تأکید بر انتخاب آگاهانه بر اساس شاخصه‌ها رئیس جمهور اصلح باید به صورت جدی فعالیت کند.\n\nمدیرکل تبلیغات اسلامی گیلان با بیان اینکه شبکه تبلیغ و روحانیون نباید اجازه دو قطبی شدن فضای انتخابات را بدهند، ادامه داد: انتخابات امسال از حساسیت ویژه ای برای نظام برخوردار است.",
    "title": "شبکه تبلیغ اجازه دوقطبی شدن فضای انتخابات را به دشمنان ندهد"
  },
  {
    "": 72,
    "url": "https://mehrnews.com//news/5214367/مرکز-تحقیقات-بهداشت-محیط-دانشگاه-علوم-پزشکی-لرستان-افتتاح-شد",
    "text": "به گزارش خبرگزاری مهر، محمدرضا نیکبخت امروز دوشنبه در مراسم افتتاح مرکز تحقیقات بهداشت محیط، تحقیقات و پژوهش را باعث اثر بخشی منطقه‌ای دانست و گفت: اینگونه خیز برداشتن به سمت پژوهش و تحقیقات در دانشگاه علوم پزشکی لرستان نوید بخش آینده‌ای روشن است و داشتن مراکز تحقیقاتی و پژوهشی مسیرها را برای جلوگیری از پراکنده کاری‌ها کانالیزه می‌کند.\n\nوی افزود: ما به دنبال تأمین تجهیزات مراکز تحقیقاتی دانشگاه علوم پزشکی لرستان هستیم و اگر از تحقیقات، فناوری، نوآوری و پژوهش به دور بمانیم، دچار عقب ماندگی در عرصه‌های علمی خواهیم شد که جبران آن بسیار سخت است.\n\nرئیس دانشگاه علوم پزشکی لرستان خاطرنشان کرد: مبلغ ۱۰۰ میلیون تومان برای جهت تجهیز مرکز تحقیقات بهداشت محیط اختصاص یافته است.\n\nدر ادامه این مراسم ابراهیم فلاحی معاون تحقیقات و فناوری دانشگاه علوم پزشکی لرستان نیز گفت: حمایت‌های دکتر نیکبخت رئیس دانشگاه علوم پزشکی لرستان در زمینه تحقیقات و روند توسعه این بخش از دانشگاه بسیار موفقیت آمیز بوده است و به دنبال تقویت این روند توانسته‌ایم حرکتی رو به رشد در حوزه تحقیقات و فناوری دانشگاه به وجود بیاوریم.\n\nوی خاطر نشان کرد: بخش نرم افزاری، سامانه‌های به روز کننده دیتا بالاخص در مسئله کووید ۱۹ با قدرت آنالیز بالا، آئین نامه‌های پژوهشی و فناوری، در اختیار داشتن ۶ مرکز تحقیقاتی، پیگیری گرفتن مجوز مرکز گوارش و کبد و مرکز نوآوری و فناوری، اخذ مجوز آزمایشگاه جامع دانشگاه علوم پزشکی لرستان و… همه کارهایی است که شکل گرفته‌اند.",
    "title": "مرکز تحقیقات بهداشت محیط دانشگاه علوم پزشکی لرستان افتتاح شد"
  },
  {
    "": 73,
    "url": "https://mehrnews.com//news/5214384/انتقال-۲-طرح-حوزه-پتروشیمی-ایلام-به-کرمانشاه-مسئولان-پاسخگو-باشند",
    "text": "به گزارش خبرنگار مهر، در حالی که استان ایلام دارای چهار درصد ذخایر نفت و ۱۱ درصد ذخایر گازی کشور است، در سال‌های اخیر مورد بی توجهی وزارت نفت قرار گرفته است.\n\nدر حالی که در سال‌های بسیار دور طرح پتروشیمی و پالایشگاه گاز ایلام شکل گرفته است، وزارت نفت طی هشت سال گذشته نه تنها برای توسعه این طرح‌ها کاری انجام نداده، بلکه مخالف اجرای شدن بعضی طرح‌ها نیز در استان بوده است.\n\nاین در حالی است که ذخایر ارزشمند نفت و گاز در استان باعث راه اندازی ۲ صنایع بزرگ پتروشیمی و پالایشگاه شده که مستعد صنایع پایین دستی است.\n\nاخیراً نیز در حالی که قرار بوده ۲ طرح در حوزه پتروشیمی در استان ایلام اجرایی شود و حتی محل‌های آن جانمای شده بود، به یک باره اجرای این طرح‌ها به استان کرمانشاه منتقل شده است.\n\nدو پروژه بزرگ که خوراک آنها از واحد الفین پتروشیمی تامین می‌شود در غفلت مسئولان استانی از ایلام به کرمانشاه انتقال یافته است. این ۲ طرح «اتیلن اکساید» و «اتین‌پروپیلن» هستند که اقدامات جانمایی آن پیشتر در پتروشیمی ایلام آغاز شده بود.\n\nطبق گفته کارشناسان این طرح‌ها در صورت اجرایی شدن بیش از ۶ هزار نفر از جوانان بیکار و جویای کار را مشغول به کار کرد.\n\nبه نظر می‌رسد علاوه بر این پروژه‌ها، پارک پلی پروپیلن که اشتغالزایی حدود پنج هزار نفر را به دنبال داشت نیز در استان ایلام اجرا نخواهد شد.\n\nمسئولان و نمایندگان استان باید در قبال این کم‌کاری و غفلت هم در محضر افکار عمومی پاسخگو باشند. متاسفانه وزارت نفت در سال‌های اخیر هیچ اقدام خاصی برای اجرای طرح‌های نفت و گاز در استان انجام نداده است.",
    "title": "انتقال ۲ طرح حوزه پتروشیمی ایلام به کرمانشاه/مسئولان پاسخگو باشند"
  },
  {
    "": 74,
    "url": "https://mehrnews.com//news/5214382/نقش-اثرگذار-روابط-عمومی-ها-در-نمایش-ایثارگری-مدافعان-سلامت",
    "text": "به گزارش خبرگزاری مهر به نقل از روابط عمومی معاونت بهداشت، دز متن پیام علیرضا رئیسی آمده است: فرا رسیدن بیست و هفتم اردیبهشت، روز روابط عمومی و ارتباطات را به تمامی تلاشگران و دست‌اندرکاران عرصه ارتباطات و روابط عمومی که در جهت ایفای رسالت خطیر گردش شفاف، صحیح و به هنگام اطلاعات گام بر می‌دارند تبریک و تهنیت عرض می‌نمایم.\n\nدنیای امروز، دنیای ارتباطات است و نقش روابط عمومی‌ها و اصحاب رسانه به عنوان طلایه داران توسعه آگاهی که با به کارگیری مهارت و دانش خود، فضایی سالم برای ارتباطات اثربخش بین مردم و سازمان‌ها را فراهم می‌کنند، غیر قابل انکار بوده و در همین راستا قابل تقدیر است.\n\nدر این میان روابط عمومی‌ها نقش اثر گذاری در حوزه سلامت کشورمان داشته و آینه‌ای تمام نما برای نمایش ایثارگری‌های فعالان این عرصه به خصوص در دوران همه گیری کرونا بوده‌اند.\n\nحقیقتاً نقش مثبت روابط عمومی‌ها برای نمایش دستاوردهای حوزه سلامت پس از همه گیری ویروس کرونا بسیار چشمگیر بوده و این نقش آفرینی با بروز و ظهور در رسانه‌های جمعی و شبکه‌های اجتماعی همچنان ادامه دارد.\n\nبازتاب ایثار مدافعان سلامت از دوردست‌ترین خانه‌های بهداشت روستاهای مرزی کشور تا بخش‌های مراقبت ویژه بیمارستان‌ها و همچنین حضور فعال روابط عمومی‌های دانشگاه‌های علوم پزشکی در آموزش آحاد ملت در مسیر پیشگیری از ابتلاء به این بیماری نکات مهمی است که در ۱۴ ماه اخیر به خوبی دیده می‌شود.\n\nبی شک کسب پیروزی در این مسیر و غلبه کامل بر ویروس کرونا با ادامه فعالیت‌های مستمر و پیگیر روابط عمومی‌های حوزه سلامت و همچنین اصحاب رسانه ارتباط مستقیم خواهد داشت.\n\nبا گرامیداشت این روز و قدردانی از همه دست اندرکاران عرصه ارتباطات به خصوص روابط عمومی‌های حوزه سلامت فعال در ستاد وزارت متبوع، سازمان‌های تابعه و دانشگاه‌های علوم پزشکی سراسر کشور، از درگاه ایزد منان برای تمامی عزیزان، توفیق روزافزون در جهت اعتلای امر اطلاع رسانی آرزو می‌کنم.",
    "title": "نقش اثرگذار روابط عمومی ها در نمایش ایثارگری مدافعان سلامت"
  },
  {
    "": 75,
    "url": "https://mehrnews.com//news/5214376/پروژه-رویان-استان-سمنان-در-دست-تجهیز-است",
    "text": "به گزارش خبرنگار مهر، مهدی باصولی بعد از ظهر دوشنبه در دیدار با مسئولان جهاد دانشگاهی استان سمنان به میزبانی این مجموعه در سمنان، با اشاره به اجرای پروژه رویان در مهدی‌شهر، بیان کرد: این مجموعه با هدف ارائه خدمات فناورانه در بخش‌های علمی ایجاد شده است.\n\nوی با بیان اینکه ارائه خدمات اصلاح نژاد دام سبک در استان سمنان طی سال جاری آغاز خواهد شد، افزود: خوشبختانه بخشی از مشکلات مجموعه‌های فناوری مانند رویان به همت مسئولان برطرف شده و در حال حاضر مسئولان استان باید به فکر استفاده بهینه از این فرصت‌های و زیرساخت‌های موجود باشند.\n\nمعاون جهاد دانشگاهی کشور با بیان اینکه هنوز مسائل مهمی وجود دارد که باید با کمک مسئولان استانی تعیین تکلیف شود تا واحد جهاد دانشگاهی در این استان بتواند به امور توسعه دانش‌بنیان بپردازد، ابراز کرد: پروژه رویان در مهدی‌شهر از جمله پروژه‌های شاخص جهاد دانشگاهی در استان است که زیرساخت مناسبی به لحاظ فیزیکی داشته و در حال حاضر در مرحله تجهیز قرار دارد.\n\nباصولی با بیان اینکه این پروژه متناسب با نوع برنامه و مأموریت آن، تجهیز می‌شود، ابراز کرد: در این مرحله هم نیازمند حمایت و مساعدت استانی و ملی است لذا خوشبختانه با توجه به رایزنی‌هایی که انجام شده در تلاش هستیم تا از ظرفیت‌های واحدهایی که پیشرو هستند برای واحدهای در حال توسعه استفاده کنیم.\n\nوی خاطرنشان کرد: در پروژه رویان جهاد دانشگاهی استان سمنان نیز از ظرفیت پژوهشگاه رویان و خدماتی که به خصوص در اصلاح نژاد دام سبک است استفاده می‌کنیم.",
    "title": "«پروژه رویان» استان سمنان در دست تجهیز است"
  },
  {
    "": 76,
    "url": "https://mehrnews.com//news/5214374/۲-شعبه-ویژه-رسیدگی-به-تخلفات-انتخاباتی-در-دامغان-ایجاد-شد",
    "text": "به گزارش خبرنگار مهر، علی تقی خاکی عصر دوشنبه در اولین جلسه ستاد پیشگیری و رسیدگی به جرایم و تخلفات انتخاباتی دامغان به میزبانی دادگستری شهرستان با بیان اینکه دو شعبه ویژه رسیدگی به تخلفات انتخاباتی در محل دادگستری و دادسرای عمومی و انقلاب دامغان تشکیل شده است، تاکید کرد: در صورت تخلفات کاندیدا و هواداران آنان، این امر خارج از نوبت رسیدگی می‌شود.\n\nوی افزود: یکی از اقدامات خوب دستگاه قضا برای دریافت شکایات و گزارشات مردمی راه اندازی سامانه سجام وابسته به قوه قضائیه است که این مرکز آماده دریافت شکایات از وقوع تخلفات احتمالی انتخاباتی است.\n\nرئیس شورای قضائی شهرستان دامغان با تاکید بر اینکه برگزاری انتخابات پرشور و امن هدف اصلی ستاد پیشگیری و رسیدگی به جرایم و تخلفات انتخاباتی است، افزود: پایش و رصد مداوم و مستمر، از جمله اقدامات و فعالیت‌های انتخاباتی و اتخاذ تدابیر پیشگیرانه با هدف پیشگیری از جرایم انتخاباتی است.\n\nتقی خاکی با بیان اینکه یکی از وظایف ذاتی ستاد پیشگیری و رسیدگی به جرایم و تخلفات انتخاباتی هماهنگی و برنامه‌ریزی مناسب، منسجم و اثر بخش برای پیشگیری از جرایم انتخاباتی بوده که به صورت ویژه پیگیری می‌شود، افزود: باید با همت همه اعضای ستاد پیشگیری و رسیدگی به جرایم انتخاباتی، یک انتخابات سالم، قانونمند، پرشور و با حضور حداکثری مردم برگزار شود که قطعاً این حضور تیری بر پیکره دشمنان نظام مقدس جمهوری اسلامی ایران خواهد بود.\n\nبه گزارش مهر؛ ششمین دوره انتخابات شوراهای اسلامی شهر و روستا و سیزدهمین دوره انتخابات ریاست جمهوری همزمان با سراسر کشور در روز جمعه ۲۸ خرداد ۱۴۰۰ برگزار خواهد شد.",
    "title": "۲ شعبه ویژه رسیدگی به تخلفات انتخاباتی در دامغان ایجاد شد"
  },
  {
    "": 77,
    "url": "https://mehrnews.com//news/5214364/خسارت۵۰درصدی-خشکسالی-به-کشاورزی-لرستان-بیمه۱۲۵هزار-هکتار-از-مزارع",
    "text": "به گزارش خبرگزاری مهر، اسفندیار حسنی مقدم روز دوشنبه در جلسه بیمه محصولات کشاورزی با اشاره به اینکه یکی از راه‌های جبران خسارت ناشی از خشکسالی بیمه محصولات کشاورزی است، اظهار داشت: در حال حاضر ۳۲ هزار نفر در بخش زراعی اقدام به بیمه محصولات خود کرده‌اند و سطح محصولات بیمه شده ۱۲۵ هزار هکتار است.\n\nوی افزود: با توجه به خشکسالی بی سابقه در استان، ارزیابی خسارت از جنوب استان آغاز و پرداخت غرامت ناشی از خشکسالی در شرف انجام است.\n\nرئیس سازمان جهاد کشاورزی لرستان گفت: هماهنگی‌های لازم در صندوق بیمه محصولات کشاورزی و گروه‌های ارزیاب انجام شده است.\n\nحسنی مقدم با بیان اینکه حدود پنجاه درصد از گندم تولید شده تحت پوشش بیمه قرار دارد، اظهار کرد: امیدواریم در سنوات آینده همه کشاورزان اقدام به بیمه محصولات خود کنند.\n\nوی در خصوص خسارت ناشی از خشکسالی برای محصولاتی که بیمه نیستند، گفت: در حال حاضر برنامه خاصی برای این موضوع نداریم، منتظر تصمیم هیئت دولت در این زمینه هستیم.\n\nرئیس سازمان جهاد کشاورزی لرستان با بیان اینکه تاکنون چهار هزار و ۴۰۰ میلیارد تومان خسارت به زیر بخش‌های کشاورزی وارد شده است، تصریح کرد: بیشترین خسارت به بخش زراعت با مبلغ ٢٢٠٠ میلیارد تومان برآورد شده است.\n\nبه گفته حسنی مقدم، ۴۰ تا ۵۰ درصد از محصولات کشاورزی دچار خسارت شده‌اند.",
    "title": "خسارت۵۰درصدی خشکسالی به کشاورزی لرستان/بیمه۱۲۵هزار هکتار از مزارع"
  },
  {
    "": 78,
    "url": "https://mehrnews.com//news/5214366/توسعه-کرج-نیازمند-درآمد-پایدار-است-مشکلات-با-همدلی-حل-می-شوند",
    "text": "حسین حبیبی در گفت‌وگو با خبرنگار مهر با اشاره به علت حضور خود در ششمین دوره انتخابات شوراهای اسلامی شهر کرج اظهار کرد: با دو هدف وارد عرصه انتخابات شدم، هدف نخستم انگیزه شخصی است، چراکه حدود ۱۲ سالی است که فعالیت عمرانی در سطح ملی و استانی دارم و در این حوزه ناظر، مشاور و پیمانکار پروژه‌ها بودم.\n\nوی با بیان اینکه به تمام نقاط ضعف و قوت حوزه عمران کاملاً آشنا هستم، گفت: این توانمندی را در خود می‌بینم که برخی نقاط ضعف را رفع کنم تا هزینه‌های کمتری به شهر وارد شود.\n\nکاین کارشناس شهری افزود: دومین دلیل حضورم در انتخابات پیش رو درخواست دوستانم بود.\n\nوی درباره میزان آشنایی و شناخت خود از شهر کرج گفت: بنده ساکن کرج هستم، آسیب‌های زیادی طی سال‌های اخیر به این شهر وارد شده است و از هر منظری نگاه کنیم نقاط ضعف زیادی در این کلان‌شهر مشاهده می‌شود.\n\nمشکلات بسیاری وجود دارد که با همدلی و کار تخصصی حل می‌شود\n\nحبیبی با بیان اینکه مشکلات بسیاری وجود دارد که با همدلی و کار تخصصی حل خواهد شد، گفت: وجود پروژه‌های نیمه‌کاره نشانگر این است که حال شهرمان خوب نیست و آن راندمان لازم را ندارد تا شهروند از شهر خود راضی باشد.\n\nوی با بیان اینکه این مشکلات علت‌های مختلفی دارد، چراکه کرج یک شهر مهاجرپذیر است، ادامه داد: افراد زیادی در آن ساکن هستند و حومه شهر سالانه رشد بالای جمعیت را تجربه می‌کند که متأسفانه این مهم کنترل نشده است.\n\nاین کارشناس شهری با اشاره به مشکلات عمرانی شهر کرج به طرح این سوال پرداخت که آیا پروژه‌های عمرانی مانند میدان جمهوری که متوقف شد یا بزرگراه شمالی که کل بودجه شهرداری را به خود اختصاص داده و به بهره‌برداری نرسیده، توانسته مشکلات این شهر را حل کند؟\n\nوی با بیان اینکه در بحث حمل و نقل عمومی، اتوبوس به تعداد سرانه متوسط کشور نداریم یا اتوبوس‌هایی هستند که قابلیت بهره‌برداری را ندارند، گفت: چند سالی است مقرر شده تا متروی کرج راه‌اندازی شود اما با گذشت سال‌ها شهروندان از این امکان بی‌بهره هستند.\n\nحبیبی با بیان اینکه بزرگ‌ترین مشکل کرج پروژه‌های عمرانی بی‌اثر هستند، گفت: آیا این پروژه‌ها از نظر کارایی مؤثر هستند؟ آیا تیمی که این پروژه‌ها و طرح‌ها را تعریف می‌کند برای حل مشکل است؟ و این چه مبنایی دارد که پروژه‌ای نصفه‌کاره رها می‌شود.\n\nکاندیدای ششمین دوره انتخابات شورای اسلامی شهر کرج اظهار کرد: میزان تردد خودروها در پیک سفرهای درون‌شهری صبح و بعد از ظهر بسیار بالاست و مشکلات فراوانی برای مردم ایجاد کرده یکی از دلایل آن حمل و نقل عمومی ضعیف است که مردم نمی‌توانند به آن اعتماد داشته باشند.\n\nوی با بیان اینکه حمل و نقل عمومی دو بخش سخت‌افزاری و نرم‌افزاری دارد، تصریح کرد: در بخش سخت‌افزاری باید زیرساخت‌ها برای سهولت تردد آماده شود و بخش نرم‌افزاری رفتار ترافیکی رانندگان باید فرهنگ‌سازی شود تا بدانند در چه زمان‌هایی سفرهای درون‌شهری داشته باشند و همچنین حمل و نقل عمومی را مبنا قرار دهند.\n\nاین مدرس دانشگاه با بیان اینکه برنامه کاری‌ام به صورت مبسوط در سایت بارگذاری می‌شود و قابل مشاهده است، خاطرنشان کرد: برنامه و دیدگاه من توسعه شهر است، زیرا باید کیفیت خدمات‌رسانی را به شهروندان افزایش داد و تمام شهروندان در یک چارچوب دیده شوند.\n\nوی با بیان اینکه خدمات‌رسانی به تمام شهروندان باید یکسان انجام شود، گفت: این امر به کاربری زمین‌ها مربوط است که چند درصد کاربری زمین‌ها درست تعریف و اجرا شده است.\n\nحبیبی متذکر شد: بازارچه‌ها و فضاهای تجاری که در هر کوچه ایجاد شده به شهر آسیب می‌رساند و باید ساماندهی و به سمت طرح تفضیلی بر مبنای طرح جامع و کار مهندسی قوی بروند و به صورت یکپارچه شود.\n\nمجموعه شهرداری کرج ۱۲ هزار نیرو دارد\n\nوی با بیان اینکه مجموعه شهرداری کرج ۱۲ هزار نیرو دارد، اظهار کرد: با ایجاد شرکت‌های تخصصی و مادر تخصصی در بدنه شهرداری می‌توانیم از پتانسیل نیروها با راندمان بالا استفاده کنیم که این امر منجر به کاهش هزینه می‌شود.\n\nاین استاد دانشگاه با بیان اینکه توسعه شهر نیازمند درآمد پایدار است، تصریح کرد: وقتی درآمد نوسان دارد خواه‌ناخواه نمی‌توانیم توسعه پایدار و المان‌های دیگر توسعه پایدار را رقم بزنیم‌.\n\nوی بیان کرد: امیدواریم راهکارهایی را انتخاب کنیم که این درآمد پایدار را از منظرهایی که از لحاظ قانونی محدودیت ندارد، رقم بزنیم و شهر را در قسمت پسماند پاکیزه کنیم تا سرمایه‌گذار جذب شود.\n\nحبیبی با بیان اینکه بسیاری از سرمایه‌گذاران در این استان خارج از شهر کرج و حتی خارج از کشور در حال سرمایه‌گذاری هستند، گفت: باید اقداماتی را در راستای جذب این سرمایه‌گذاران پیش‌بینی کنیم تا شغل و درآمد پایدار در شهر ایجاد شود.\n\nوی با بیان اینکه باید هزینه‌های پروژه‌های عمرانی شهر را کاهش دهیم، خاطرنشان کرد: راهکار آن نوع منعقد شدن قرارداد عمرانی و نوع مشاور بومی است زیرا باید با کار کارشناسی دقیق از هزینه‌تراشی بی‌مورد در شهر جلوگیری کنیم.\n\nحبیبی با بیان اینکه اولین اولویت و اصل کار در شورای شهر کرج پرداخت بدهی‌های شهرداری است، گفت: با ارائه راهکارهای مناسب باید به سرعت به سمت تسویه بدهی‌ها رفت، همچنین با برنامه‌ریزی دقیق به سمتی حرکت کنیم که پروژه بزرگراه شمالی بودجه شهر را به خود جذب نکند چراکه در حال حاضر شهرداری کرج در پرداخت حقوق کارکنان خود دچار مشکل شده است.\n\nوی با بیان اینکه بحث شورای شهر صرفاً مربوط به شهرداری نیست و هماهنگی تمام ارگان‌های اجرایی می‌طلبد که یک کار هماهنگ در سطح شهر انجام شود، ادامه داد: این امر یکی از مباحثی است که شورای ششم باید یکپارچگی در نظام شهری را بین تمام سیستم‌های اجرایی برقرار کند.\n\nحبیبی متذکر شد: برنامه‌های بنده برای حضور در انتخابات شوراهای اسلامی شهر کرج کوتاه‌مدت، میان‌مدت و بلندمدت است.\n\nاین مدرس دانشگاه در خصوص شفافیت کاندیدا در تمام زمینه‌ها، بیان کرد: شفافیت کاندیدا بسیار حائز اهمیت است چراکه باید در تمامی موارد اعلام موضع داشته باشند و مواضع، کارکرد و برنامه‌هایشان را مشخص کنند تا مورد پایش قرار بگیرد.\n\nوی با بیان اینکه اکنون شهر ما حالش خوب نیست، تصریح کرد: ما نیازمند نیروهایی هستیم که از لحظه‌ای که وارد شهرداری شدند بتوانند کار اجرایی انجام دهند، این نباشد که به هنگام ورود به این عرصه تازه وظایف و قوانین شهرداری را یاد بگیرند، چراکه الان در آن شرایط نیستیم، بر این اساس نیاز است کاندیدا با یکدیگر مناظره داشته باشند و افراد بدانند در چه جایگاهی قرار دارند و خودشان را بسنجد.\n\nشفافیت لازمه کار شوراهاست\n\nاین کارشناس امور شهری در خصوص شفافیت شوراهای اسلامی شهر، خاطرنشان کرد: شفافیت شوراها باید طوری پایش شود که رسانه‌ها بتوانند جلسات علنی و موضوعات مهم را پوشش دهند و افرادی که به هر موضوعی رأی مثبت یا منفی می‌دهند رصد کنند، اگر مصوبه‌ای تصویب می‌شود افراد منکر آن نشوند یا بالعکس آن افراد اشتباه را که داشتند بپذیرند اما ما این موضوع را کمتر دیدیم.\n\nوی ادامه داد: امیدواریم در این دوره افرادی در عرصه خدمت حضور داشته باشند که احساس مسئولیت، عرق، تخصص و کارایی داشته باشند و موقعیت شهر را به سمت بهتری پیش ببرند.\n\nحبیبی با بیان اینکه امیدوارم مردم با حضور حداکثری پای صندوق رأی بیایند، گفت: خیلی‌ها در آن طرف آب‌ها هزینه کردند تا مردم ایران در انتخابات شرکت نداشته باشند.\n\nوی متذکر شد: ما مردم خوبی داریم قطعاً به فرمایشات رهبر معظم انقلاب لبیک می‌گویند و به تبع مردم شهر کرج هم در انتخابات حضور پررنگی خواهند داشت.",
    "title": "توسعه کرج نیازمند درآمد پایدار است/ مشکلات با همدلی حل می‌شوند"
  },
  {
    "": 79,
    "url": "https://mehrnews.com//news/5214324/وزرای-خارجه-ترکیه-و-انگلیس-درباره-تحولات-فلسطین-اشغالی-گفتگوکردند",
    "text": "به گزارش خبرگزاری مهر به نقل از خبرگزاری آناتولی، «مولود چاووش‌اوغلو» وزیر امور خارجه ترکیه امروز دوشنبه با دومینیک راب همتای انگلیسی خود تلفنی گفتگو کرد.\n\nوزرای امور خارجه ترکیه و انگلیس در این تماس تلفنی، آخرین تحولات فلسطین اشغالی و اقدامات بین‌المللی در این خصوص را مورد بحث و بررسی قرار دادند.\n\nچاووش‌اوغلو در این گفتگوی تلفنی بر ضرورت واکنش جامعه بین‌المللی به جنایات اسرائیل در فلسطین تاکید کرد.\n\nبیش از یک هفته از آغاز دور جدید تحولات در کرانه باختری و نوارغزه می‌گذرد و آنچه که در ابتدا ایستادگی فلسطینی‌های ساکن قدس در برابر تجاوز اشغالگران در محله «شیخ جراح» بود؛ اکنون نه تنها به دیگر شهرهای مستقر در اراضی اشغالی نظیر «لاد»، «عکا» و «حیفا» نیز کشیده شده؛ بلکه شاهد آن هستیم که در گوشه و کنار جهان، به ویژه قاره سبز نیز افکار عمومی از جنایات صهیونیست‌ها به تنگ آمده و خشم گروه‌های مختلف مردمی فوران کرده است.\n\nگفتنی است که وزارت بهداشت غزه اعلام کرد که شمار شهدای فلسطینی در حملات رژیم اشغالگر به ۲۰۰ نفر از جمله ۵۸ کودک و ۳۵ زن رسید. همچنین در این مدت ۱۳۰۰ فلسطینی زخمی شدند.",
    "title": "وزرای خارجه ترکیه و انگلیس درباره تحولات فلسطین اشغالی گفتگوکردند"
  },
  {
    "": 80,
    "url": "https://mehrnews.com//news/5214350/اقدام-مسکو-برای-مقابله-با-تهدیدات-خصمانه-همسایگان-روسیه",
    "text": "به گزارش خبرگزاری مهر به نقل از تاس، سخنگوی کاخ کرملین طی سخنانی اعلام کرد که مسکو اقدامات لازم و ضروری را در راستای حصول اطمینان از تأمین امنیت خود در برابر اقدامات خصمانه و غیر قابل پیش بینی بسیاری از همسایگان روسیه به عمل می آورد.\n\nبر اساس این گزارش، «دیمیتری پسکوف» گفت: روسیه در حال برداشتن تمام گامهای لازم در راستای تأمین امنیت خود در برابر اقدامات خصمانه و غیر قابل پیش بینی بسیاری از همسایگان خود است.\n\nوی همچنین با اشاره به تاکید رئیس جمهور روسیه بر لزوم عادی سازی روابط با همسایگان این کشور تاکید کرد: همزمان، روسیه آماده آغاز گفتگوهای دوستانه و تلاش برای عادی سازی روابط (با همسایگان خود) است.\n\nپسکوف در بخش دیگری از سخنان خود با اشاره به اقدامات خصمانه اخیر اوکراین در برابر روسیه گفت: مدعیات خصمانه‌ای از سوی اوکراین به گوش ما می‌رسد. روسیه منشأ هراس نیست، روسیه مبتکر تحریم‌های مختلف نیست، روسیه مبتکر تجمع نیروهای نظامی در مرز (با اوکراین) و اقداماتی از این دست نیست. روسیه تنها به چنین اقداماتی پاسخ می‌دهد.",
    "title": "اقدام مسکو برای مقابله با تهدیدات خصمانه همسایگان روسیه"
  },
  {
    "": 81,
    "url": "https://mehrnews.com//news/5214352/عملیات-ضد-تروریستی-ارتش-عراق-در-موصل-هلاکت-۸-عنصر-تکفیری",
    "text": "به گزارش خبرگزاری مهر به نقل از بغداد الیوم، سلسله عملیات‌های ضد تروریستی ارتش عراق در نقاط مختلف این کشور همچنان ادامه دارد. نیروهای عراقی عملیات جدیدی را علیه بقایای داعش ترتیب داده اند.\n\nبر اساس این گزارش، نیروهای ارتش عراق مواضع بقایای عناصر تکفیری در منطقه «حمام العیل» واقع در جنوب شرق شهر موصل را به شدت مورد حمله قرار دادند. در این حمله تعداد زیادی از مواضع تکفیریها منهدم شد.\n\nدر همین ارتباط، «یحیی رسول» سخنگوی فرمانده کل نیروهای مسلح عراق اعلام کرد: در جریان عملیاتی که در منطقه حمام العلیل انجام شد، نیروهای امنیتی موفق شدند ۸ تَن از عناصر تکفیری داعش را به هلاکت برسانند.\n\nطبق اعلام سخنگوی فرماندهی کل نیروهای مسلح عراق، عناصری که در جریان عملیات مذکور به هلاکت رسیدند پیشتر در عملیات‌های تروریستی در استان نینوا مشارکت داشتند.",
    "title": "عملیات ضد تروریستی ارتش عراق در «موصل»/ هلاکت ۸ عنصر تکفیری"
  },
  {
    "": 82,
    "url": "https://mehrnews.com//news/5214346/داوطلبان-انتخابات-باید-برای-حل-مشکلات-مردم-برنامه-شفاف-ارائه",
    "text": "به گزارش خبرگزاری مهر، ابوالحسن فیروزآبادی دبیر شورای عالی فضای مجازی با صدور بیانه‌ای درباره شرایط کشور و ویژگی‌های مورد نیاز رئیس جمهور منتخب مردم تاکید کرد: داوطلبان انتخابات باید برای حل مشکلات و دغدغه‌های مردم برنامه شفاف و فراتر از شعارهای کلی ارائه نمایند.\n\nمتن این بیانیه به شرح زیر است:\n\nبسم الله الرحمن الرحیم\n\nتحول و عدالت\n\nمردم سرافراز ایران اسلامی؛\n\nامروز که به فضل الهی انقلاب اسلامی ایران با معماری خمینی کبیر و رهبری داهیانه رهبر معظم انقلاب گام دوم خویش را آغاز کرده، نظام حکمرانی کشور در یک پیچ تاریخی و سرنوشت‌ساز به سر می‌برد و از این حیث انتخابات ریاست جمهوری ۱۴۰۰ به عنوان آخرین انتخابات قرن چهاردهم و طلوع قرن پانزدهم اهمیت شایانی دارد.\n\nدولت در تاریخ سیاسی معاصر همواره نقطه توازن و تعادل نظام حکمرانی کشورها بوده است. اما در عصر فضای مجازی (جهانی‌شدن، اطلاعاتی‌شدن، شبکه‌ای‌شدن، اجتماعی‌شدن و …) که از مهم‌ترین پیامدهای آن «دولت‌گریزی» و «ساختارشکنی» برشمرده می‌شود، این نقطه توازن و تعادل دستخوش تغییرات اساسی شده است. بنابراین اگر دولت جدید (۱۴۰۰) نتواند ضمن اتکا به مبانی و آرمان‌های انقلاب اسلامی، نقش و کار ویژه خود را در این شرایط جدید در چارچوب یک نظریه جامع بازتعریف کند و مانند سنوات گذشته که با دولت‌های بدون نظریه و برنامه جامع مواجه بوده‌ایم، به مسیر خود ادامه دهد، نظام حکمرانی با چالش‌هایی جدی مواجه و کشور در لبه پرتگاهی قرار خواهد گرفت که تبعات و پیامدهای سهمگینی را در مسیر تحقق اهداف انقلاب اسلامی در پی دارد که «سرنوشتی جز عقب‌ماندگی و استعمار از جانب قدرت‌ها» نخواهد داشت. ابرچالش های کشور و جزئیات مسائل آنها نظیر موارد زیر می‌تواند در تسریع وضعیت پیش‌گفته مؤثر باشد:\n\n۱- مواجهه نامناسب دولت با تحولات جهانی\n\n۲- فشار تحریم‌ها و تعمیق مشکلات\n\n۳- بحران آب، گرد و غبار، آلودگی هوا و سایر بحران‌های زیست‌محیطی\n\n۴- بی‌عدالتی، فساد ساختاری، رکود اقتصادی، تورم و افزایش فقر و محرومیت، بحران اشتغال، رفاه نامناسب، آسیب‌های فزاینده اجتماعی و فرهنگی، انسداد چرخش نخبگان و … و جلوه‌دادن آنها به نحوی که امیدی به حل آنها نباشد؛\n\n۵- افزایش حاشیه‌نشینی برآمده از مهاجرت روستا به شهر و از متن شهر به حاشیه (سقوط طبقه متوسط)\n\n۶- عدم انسجام دولت و حکومت\n\n۷- مداخله خارج از ضابطه نهادهای نظارتی در دولت\n\nالبته کشور برخوردار از فرصت‌های کم‌نظیری است که می‌تواند علاوه بر حل ابرچالش‌های پیش‌رو، باعث سربلندی و فتح قله‌های پیشرفت نیز شود.\n\nفرصت‌هایی مانند:\n\n۱- رهبری فرزانه و وحدت بخش\n\n۲- ملتی صبور و وفادار\n\n۳- جوانان تحصیل کرده و متخصص\n\n۴- منابع و ذخایر عظیم انرژی، معدنی و طبیعی\n\n۵- موقعیت کم‌نظیر جغرافیایی و ژئوپلیتیکی\n\n۶- اصالت تمدنی، هویتی و تنوع کم نظیر قومیتی\n\n۷- تنوع کم‌نظیر زیستی و اقلیمی\n\n۸- تغییر موازنه قدرت در مقیاس جهانی و منطقه‌ای و افزایش روزافزون قدرت ایران\n\nلذا استقرار یک دولت قوی، تحول‎خواه و عدالت‌مدار که دارای نظریه‌ای جامع و منسجم و برنامه کامل و مؤثر برای استفاده از فرصت‌ها جهت حل مشکلات، که مورد حمایت وسیع ملت باشد، برای تحول اساسی و ارتقا امید در آحاد جامعه و بخصوص جوانان ضرورتی حیاتی دارد.\n\nبر این اساس اینجانب با توجه به سابقه بیش از ۴ دهه فعالیت در سطوح مختلف کارشناسی و مدیریتی در عرصه‌های گوناگون، برخورداری از آگاهی نسبی از وضعیت جهان و ایران، بهره مندی از دانش فنی در سطح عالی و علوم انسانی، سابقه طولانی در سطوح مدیریت عالی حوزه فناوری کشور، تجارب طولانی در حوزه ارتباطات و فعالیت‌های بین‌المللی و تعامل با شرکت‌های بزرگ جهان (حدود ۴۰ کشور)، تجربه مدیریت کلان اقتصادی از جمله در وزارت تعاون، کار و رفاه اجتماعی و مجموعه‌های وابسته به آن، اشراف کامل بر قابلیت‌ها و ظرفیت‌های فضای مجازی، تجربه مدیریت اجتماعی و شناخت آسیب‌های جامعه، آگاهی و ایمان به توانمندی‌ها و ظرفیت‌های کشور، تجربه اجرای پروژه‌ها در مناطق مختلف کشور و اشراف به مسائل استان‌ها، تحقیق و تدریس در سطوح عالی دانشگاهی، اعلام آمادگی می‌کنم، آبرو و جان خود را برای خدمت به مردم و نظام اسلامی به میدان آورم. به طور جدی بر این باور و اعتقادم این دوره نیازمند حضور چهره‌های پرتجربه، توانمند و کار آمد – و نه لزوماً تکراری- و به خصوص اطمینان‌بخش در سبد انتخاب مردم است و داوطلبان انتخابات باید برای حل مشکلات و دغدغه‌های مردم برنامه شفاف و فراتر از شعارهای کلی ارائه نمایند.\n\nلذا اینجانب در مراحل بعدی فرآیند انتخابات، برنامه‌ها و راهکارهای مشخص دولت «تحول و عدالت» را که متناسب با یکصد و پنجاه مشکل و صورت مساله شناسایی شده در کشور تبیین و تدوین شده است ارائه و در معرض قضاوت عموم ملت شریف و عزیز ایران قرار خواهم داد.\n\nخدایا چنان کن سرانجام کار\n\nتو خشنود باشی و ما رستگار\n\nسید ابوالحسن فیروزآبادی",
    "title": "داوطلبان انتخابات باید برای حل مشکلات مردم برنامه شفاف ارائه کنند"
  },
  {
    "": 83,
    "url": "https://mehrnews.com//news/5214331/مردم-به-دنبال-واکسن-های-تقلبی-کرونا-در-ناصرخسرو-نباشند",
    "text": "به گزارش خبرنگار مهر، انوشیروان محسنی بندپی، عصر دوشنبه در جلسه ستاد مدیریت و مقابله با کرونای استان تهران با اشاره به اینکه نظارت‌ها در تهران ادامه خواهد داشت که فاصله‌گذاری اجتماعی و استفاده از ماسک انجام پذیرد اظهار داشت: طی هفته گذشته در استان تهران شاهد شیب نزولی چشمگیری نبوده ایم و نیازمند این هستیم که نظارت‌ها بیش از پیش تشدید شوند.\n\nاستاندار تهران با اشاره به اینکه تاکنون بیش از ۶۰۲ هزار واکسن به استان تهران اختصاص یافته است گفت: ۴۳۷ هزار واکسن یعنی بیش از ۷۲.۵ درصد تزریق شده و مطالبه ما از ستاد ملی تخصیص واکسن بر اساس جمعیت استان است و اینکه همه دستگاه‌های استان تعهد دارند تا نسبت به تأمین مکان مناسب جهت واکسیناسیون اقدام کنند.\n\nمحسنی بندپی در ادامه از اقدام برای تمدید بازنشستگی افراد داوطلب دانشگاه‌های علوم پزشکی به مدت ۶ ماه خبر داد و افزود: با توجه به کاهش درآمد بیمارستان‌های طی دوره کرونا طی هفته آینده در جلسه با سازمان‌های بیمه‌گر، تأمین اجتماعی، نیروهای مسلح و دیگر بیمه‌ها میزان پرداخت به دانشگاه علوم پزشکی بررسی خواهد شد.\n\nوی با تاکید بر اینکه مردم با خرید واکسن‌های تقلبی سلامت خود را به خطر می‌اندازند عنوان داشت: مردم به دنبال واکسن‌های تقلبی و خارج از عرضه علوم پزشکی نباشند و بدانند که شایعاتی که در خصوص عرضه واکسن در ناصر خسرو منتشر شده پایه و اساس ندارد و از لحاظ علمی و تخصصی رد شده است.\n\nاستاندار تهران عنوان داشت: رعایت پروتکل‌های بهداشتی باید بیش از پیش مورد توجه باشد و با توجه به آمارها میزان استفاده از ماسک در استان تهران ۷۴ درصد و میزان رعایت فاصله گذاری اجتماعی ۷۳ درصد می‌باشد.",
    "title": "مردم به دنبال واکسن‌های تقلبی کرونا در «ناصرخسرو» نباشند"
  },
  {
    "": 84,
    "url": "https://mehrnews.com//news/5214354/مجوز-اعطای-تسهیلات-بانکی-به-شرکت-های-کارگزاری-صادر-شد",
    "text": "به گزارش خبرگزاری مهر به نقل از بانک مرکزی، در بخشنامه‌ای ابلاغی آمده است: با استناد به مفاد بند دوم مصوبات جلسه مورخ ۷ اردیبهشت سال جاری ستاد هماهنگی اقتصادی دولت موضوع لزوم بازنگری در ضوابط ناظر بر اعطای تسهیلات توسط بانک‌ها و مؤسسات اعتباری غیربانکی به شرکت‌های کارگزاری و سرمایه‌گذاری، مصوبه جلسه مورخ ۲۵ اردیبهشت سال ۱۴۰۰ هیأت عامل بانک مرکزی در این رابطه ابلاغ می‌شود:\n\nضمن اعلام کأن‌لم‌یکن شدن مفاد بخشنامه‌های شماره مب /۱۱۰۱ مورخ ۲۵/‌۰۷/‌۱۳۸۳‬ شماره مب /۴۸۹۰ مورخ ۳۰/‌۱۱/‌۱۳۸۶‬ و شماره ۲۹۶۳۰۳‌/۹۷ مورخ ۲۴/‌۰۸/‌۱۳۹۷‬ و همچنین مصوبه بیست و دومین جلسه مورخ ۲۱/‌۰۷/‌۱۳۹۲‬ کمیسیون مقررات و نظارت مؤسسات اعتباری بانک مرکزی ابلاغی طی بخشنامه ۲۶۰۱۴۰‌/۹۲ مورخ ۰۴/‌۰۹/‌۱۳۹۲‬ مقرر شد:\n\n۱‌. اعطای تسهیلات به شرکت‌های کارگزاری در چارچوب ضوابط و مقررات مربوط بلامانع بوده و حداکثر مجموع تسهیلات اعطایی به هر شرکت کارگزاری در سطح کل شبکه بانکی، حداکثر معادل پنج برابر حقوق صاحبان سهام شرکت کارگزاری بر اساس آخرین صورت‌های مالی حسابرسی شده شرکت مزبور می‌باشد.\n\n۲‌. اعطای تسهیلات به شرکت‌های سرمایه‌گذاری و هلدینگ در چارچوب ضوابط و مقررات مربوط بلامانع است.",
    "title": "مجوز اعطای تسهیلات بانکی به شرکت‌های کارگزاری صادر شد"
  },
  {
    "": 85,
    "url": "https://mehrnews.com//news/5214356/سامانه-گرمسیری-ایلام-نیازمند-تزریق-اعتبار-از-صندوق-توسعه-ملی",
    "text": "به گزارش خبرنگار مهر، محمد نوذری امروز دوشنبه در دیدار با اسحاق جهانگیری معاون اول رئیس جمهور، ضمن ارائه گزارشی از وضعیت استان در حوزه‌های مختلف خواستار توجه بیش از پیش دولت به استان به ویژه در اتمام طرح‌ها و پروژه‌های نیمه تمام شد و اظهار کرد: تا پایان دولت با تمام توان طرح‌های نیمه تمام استان را دنبال خواهیم کرد و در این میان برخی پروژه‌ها که در وضعیت استان تاثیرگذاری مضاعفی دارند نیازمند توجه بیشتر است.\n\nوی در ادامه گفت: در این زمینه اتمام دو طرح بزرگ و نیمه تمام احیای اراضی و سامانه گرمسیری در حوزه کشاورزی می‌تواند باعث تحول بزرگی در توسعه و اشتغال استان شود که برای این مهم نیازمند تزریق اعتبارات لازم از صندوق توسعه ملی هستیم.\n\nنوذری، از ضرورت توجه به زیرساخت‌های اربعین استان باتوجه به پوشش ۶۵ درصدی زوار گفت و تصریح کرد: امروز برای تکمیل طرح‌ها و پروژه‌های نیمه تمام در این مقوله مهم نیازمند اهتمام ویژه دولت هستیم.\n\nوی در ادامه ضمن تشکر از خدمات حوزه معاونت مناطق محروم ریاست جمهوری خواستار تداوم این مساعدت‌ها شد و گفت: امروز خوشبختانه با توجه به وحدت و همدلی بین مجموعه کارگزاران نظام در استان و مشارکت نهادها و بنیادهای مختلف در امر محرومیت زدایی استان هم افزایی ایجاد شده است.\n\nاستاندار ایلام در ادامه با اشاره مسائل و مشکلات بیکاری در استان خواستار اعطای تسهیلات ویژه در این زمینه شد و بیان کرد: با توجه به محرومیت‌های گسترده استان به ویژه در مناطق روستایی خواستار مساعدت لازم در اجرای طرح‌ها و پروژه‌های مهم به ویژه در حوزه اشتغال روستایی هستیم.",
    "title": "سامانه گرمسیری ایلام نیازمند تزریق اعتبار از صندوق توسعه ملی است"
  },
  {
    "": 86,
    "url": "https://mehrnews.com//news/5214338/مردم-توان-بازپرداخت-اقساط-وام-های-مسکن-را-ندارند",
    "text": "به گزارش خبرگزاری مهر به نقل از صداوسیما، محمود شایان افزود: انبوه سازانی که از فناوری نوآورانه استفاده کنند تا سقف ۴۵۰ میلیون تومان وام ساخت در اختیارشان قرار می‌دهیم.\n\nوی همچنین درباره وام مسکن جوانان نیز گفت: سقف این وام در سال گذشته افزایش یافته و به ۴۰۰ میلیون تومان رسید، اما به دلیل افزایش تورم این رقم تأثیر زیادی برای خرید مسکن نداشت به همین دلیل مبلغ قابل توجهی برای افزایش وام مسکن جوانان در نظر گرفتیم که باید شورای پول و اعتبار آن را تصویب و ابلاغ کند.\n\nمدیرعامل بانک تخصصی بخش مسکن افزود: از طرف دیگر اگر فقط به افزایش وام توجه کنیم در بازپرداخت این تسهیلات برای اقشار مختلف با توجه به درآمد محدودی که دارند مشکل ساز خواهد شد.\n\nشایان ادامه داد: دو راه در سیاست‌های بانک عامل بخش مسکن در زمینه افزایش وام خرید مسکن در نظر گرفتیم، یکی افزایش وام مسکن جوانان را در دستور کار قرار دادیم و آن را مصوب کردیم و دیگری از طریق طرح اقدام ملی مسکن، دولت ۴۰۰ هزار واحد باید در بخش ساخت و ساز مشارکت داشته باشد که نقش کلیدی آن را بانک به عهده دارد.\n\nوی گفت: تا الان توانستیم در این زمینه ورود کنیم و هزینه ساخت ساختمان را برای متقاضیان کاهش دهیم و همچنین توان بازپرداخت را در این زمینه نیز در نظر بگیریم.\n\nمدیرعامل بانک تخصصی بخش مسکن افزود: اوراق تسهیلات مسکن نیز می‌تواند انتظار خرید مسکن را برای متقاضیان به شدت کاهش دهد و دیگر نیاز نیست که سپرده گذاری انجام شود و منتظر وام باشند که این موضوع به نفع مشتری است که با خرید اوراق از امتیازات این تسهیلات برخوردار می‌شود.\n\nشایان همچنین درباره افتتاح مرکز نوآوری مسکن نیز گفت: امروز این مرکز افتتاح شد که در واقع ایجاد ارتباط بین ایده‌ها تا تولید است یعنی بانک به عنوان یک مؤسسه مالی باید بتواند مسائل مالی این ایده پردازان را تأمین کند.\n\nوی ادامه داد: در بخش مسکن باید از فناوری‌ها استفاده کنیم به همین دلیل مرکز نوآوری مسکن افتتاح و راه اندازی شد تا بین شتاب دهنده‌ها و سرمایه گذاری، ارتباط تنگاتنگی داشته باشیم.\n\nشایان افزود: چاره‌ای نداریم جز اینکه از ابزارهای نوین مالی و صنعت ساختمان استفاده کنیم.",
    "title": "مردم توان بازپرداخت اقساط وام های مسکن را ندارند"
  },
  {
    "": 87,
    "url": "https://mehrnews.com//news/5214330/برگزاری-مانور-مشترک-نظامی-روسیه-و-قزاقستان-در-دریای-خزر",
    "text": "به گزارش خبرگزاری مهر به نقل از تاس، فرماندهی ناوگان نظامی منطقه جنوب روسیه از برنامه این کشور برای برگزاری مانور مشترک نظامی کشتی جنگی «فلوتیلا» مستقر در دریای خزر با نیروی دریایی قزاقستان در آب‌های این دریا خبر داد.\n\nبر اساس بیانیه صادر شده از سوی ارتش روسیه، این تمرین نظامی مشترک قرار است از تاریخ ۱۸ الی ۲۴ ماه جاری میلادی (از فردا) با شرکت ۶ کشتی جنگی در آب‌های دریای خزر برگزار شود.\n\nدر این بیانیه آمده است: دریانوردان روسیه و قزاقستان در راستای دفاع از تجهیزات اقتصادی دریایی و فراهم آوردن امنیت کشتیرانی و دریانوردی بین المللی و مبارزه با تروریسم تمرین مشترک نظامی در آب‌های دریای خزر انجام خواهند داد.\n\nدر ادامه این بیانیه آمده است: در چند مانور مشترک پیش رو، دریانوردان اقدام به شلیک توپخانه‌ها علیه اهداف دریایی و هوایی و همچنین اقدامات لازم برای مقابله با مین گذاری دریایی و فعالیت‌های ضد خرابکارانه خواهند کرد.\n\nهمچنین گفته می‌شود جنگنده‌های سوخویی ۳۴ نیز در این مانور مشترک دریایی، اهداف شبیه سازی شده را مورد هدف قرار خواهند داد.",
    "title": "برگزاری مانور مشترک نظامی روسیه و قزاقستان در دریای خزر"
  },
  {
    "": 88,
    "url": "https://mehrnews.com//news/5214339/صیانت-از-حقوق-بشر-در-پرتو-دکترین-امنیت-درون-زا-امکان-پذیر-است",
    "text": "به گزارش خبرگزاری مهر به نقل از پایگاه اطلاع رسانی ستاد حقوق بشر، علی باقری‌کنی، دبیر ستاد حقوق بشر ایران عصر امروز در وبینار «حقوق بشر دختران و صلح و امنیت پایدار»، با اشاره به حضور ۲۰ ساله آمریکا و ناتو در افغانستان، اظهار داشت: نیروهای نظامی آمریکا و ناتو در افغانستان نه تنها نتوانستند امنیت را در این کشور برقرار سازند بلکه ما هنوز شاهد حوادث تروریستی نظام‌مند و سیستماتیک در این کشور هستیم، چون امریکایی‌ها و ناتو در پی ایجاد امنیت در افغانستان نیستند بلکه صرفاً منافع و سیاست‌های خود را دنبال می‌کنند و این دقیقاً دستاورد امنیت برون‌زا است.\n\nباقری‌کنی تصریح کرد: بعد از ۲۰ سال امنیت در افغانستان ناپایدار است و تروریست‌های فراری از سوریه و عراق نیز در پناه و حمایت آمریکا و ناتو به افغانستان روی آورده اند و مرتکب جنایتی همچون حمله تروریستی به مدرسه دخترانه در این کشور شدند.\n\nوی دکترین امنیت درون‌زا را نجات بخش منطقه توصیف کرد و گفت: گفتمان مقاومت با ارائه دکترین امنیت درون‌زا ظرف مدت کوتاهی بساط تروریست‌ها را در عراق و سوریه جمع کرد. آمریکا و ناتو مسئول خون دختران معصوم و شهدای دانایی در افغانستان هستند، چون امنیت اجاره‌ای نمی‌تواند تضمین کننده امنیت و حقوق ملت افغانستان باشد.\n\nدبیر ستاد حقوق بشر در ادامه گفت: فضای حاکم بر حقوق بشر دنیا مبتنی بر واقعیت‌ها نیست، چون بازیگرانی که عرصه‌ها و ظرفیت‌های سیاسی، رسانه‌ای و حقوقی دنیا را تحت سلطه خود دارند، بر اساس منافع و اقتضائات خودشان آنها را جهت‌دهی می‌کنند.\n\nوی افزود: آمریکا که صدها هزار انسان را از زندگی در افغانستان محروم کرده و یک خرابه پس از ۲۰ سال تحویل داده هیچگاه به عنوان ناقض حقوق بشر در عرصه بین‌المللی معرفی نمی‌شود! چون تمامی ابزارها در اختیار آنها است. کشوری مثل سعودی به یمن حمله می‌کند و باعث کشتار جمعی و نسل‌کشی وسیع انسان‌های بی‌گناه می‌شود، چون متحد غربی‌ها است هیچ بحثی درباره نقض حقوق بشر از سوی این کشور مطرح نمی‌شود و همین طور درباره رژیم صهیونیستی که عامل و سرسپرده آمریکا در منطقه است.\n\nدبیر ستاد حقوق بشر با تاکید بر اینکه وظیفه انسانی ما این است که چهره واقعی امپراطوری غرب تحت سیطره آمریکا را به دنیا معرفی کنیم، ادامه داد: باید با ابزارهای علمی، فرهنگی و رسانه‌ای چهره واقعی غربی در عرصه مفاهیم و مصادیق حقوق بشر را به جهانیان بشناسانیم. یکی از رسالت‌های ستاد حقوق بشر این است که وارونگی حقوق بشر در دنیا را به افکار عمومی چه در داخل و چه خارج کشور معرفی کند.\n\nوی همچنین بیان کرد: در حادثه تروریستی مدرسه دخترانه در افغانستان ۸۵ تن از دختران معصوم و بی‌گناه به شهادت می‌رسند در حالی که این فاجعه در عرصه رسانه‌ای ضریب پیدا نکرد، چون ابزارهای رسانه‌ای کاملاً تحت سلطه غربی‌ها است. اگر ناقضین حقوق انسان‌ها به خاطر اقداماتشان هزینه حقوقی و حیثیتی بپردازند شاید نقض حقوق بشر کمتر شود بنابراین باید نقض حقوق انسان‌ها برای غرب هزینه‌مند شود تا بازدارندگی ایجاد شود.\n\nباقری‌کنی با اشاره به حضور داعش در سوریه و عراق نیز گفت: در سوریه و عراق چون بستر و ساز و کار امنیت درون‌زا مبتنی بر گفتمان مقاومت اسلامی شکل گرفت طی مدت کوتاهی بساط گروه‌های تروریستی در این دو کشور برچیده شد و این دستاورد بزرگ امنیت درون‌زا بر مبنای گفتمان مقاومت اسلامی است.\n\nپیوند تاریخی و عمیق دو ملت ایران و افغانستان\n\nدر ادامه این وبینار عبدالغفور لیوال سفیر افغانستان در ایران ضمن قدردانی از حمایت و همراهی جمهوری اسلامی ایران با مردم این کشور، گفت: دولت و ملت ایران در تمامی پروسه‌های صلح و ایجاد جامعه مدنی همراه و در کنار مردم افغانستان بوده و هستند.\n\nوی افزود: پیوند دو ملت ایران و افغانستان تاریخی، عمیق و عاطفی است و ما برای اینکه بتوانیم صلح را در کشورمان به سرانجام برسانیم به نیاز و همراهی جمهوری اسلامی ایران نیاز داریم.\n\nدر این وبینار که از سوی مؤسسه بین المللی دیده‌بان عدالت و با مدیریت زهره خوارزمی، عضو هیأت علمی دانشگاه تهران برگزار شد، فاطمه قاسمپور، رئیس فراکسیون زنان مجلس شورای اسلامی، عبدالهادی فرهنگ، رایزن سابق فرهنگی افغانستان در ایران، زینب قاسمی طاری، رئیس مؤسسه آمریکایی شمالی و اروپا در دانشگاه تهران و تکتم حسینی، شاعره افغانستانی نیز حضور داشتند و نظرات و دیدگاه‌های خود را در این رابطه بیان کردند.",
    "title": "صیانت از حقوق بشر در پرتو دکترین امنیت درون‌زا امکان‌پذیر است"
  },
  {
    "": 89,
    "url": "https://mehrnews.com//news/5213767/اسرائیل-در-حال-ارتکاب-جنایات-آپارتایدی-علیه-فلسطینیان-است",
    "text": "خبرگزاری مهر، گروه بین الملل -عبدالحمید بیاتی: دور جدید حملات وحشیانه رژیم صهیونیستی به نوارغزه در حالی همچنان ادامه دارد که نهادهای بین المللی از جمله شورای امنیت سازمان ملل متحد به عنوان عالی‌ترین نهاد مسئول در تأمین امنیت جهان هیچ اقدام مؤثری را برای توقف این حملات ددمنشانه انجام نمی‌دهند.\n\nدر همین رابطه شب گذشته نشست شورای امنیت که برای بررسی تحولات اخیر میان رژیم صهیونیستی و فلسطینیان برگزار شده بود به دلیل کارشکنی حامیان رژیم صهیونیستی بدون نتیجه به پایان رسید.\n\nدر چنین شرایطی آژانس امداد رسانی و کاریابی سازمان ملل برای آوارگان فلسطین (آنروا) در بیانیه‌ای اعلام کرد که بیش از ۳۸ هزار فلسطینی در غزه در مدارس وابسته به این سازمان پناه گرفته اند. وزارت بهداشت غزه اعلام کرد که شمار شهدای فلسطینی در حملات رژیم اشغالگر به ۲۰۰ نفر از جمله ۵۸ کودک و ۳۵ زن رسیده است. همچنین در این مدت ۱۳۰۰ فلسطینی زخمی شدند.\n\nارتش رژیم صهیونیستی برای هشتمین روز متوالی همچنان به تجاوزهای وحشیانه خود علیه نوار غزه ادامه و تأسیسات غیرنظامی را هدف قرار می‌دهد؛ دو روز پیش، شهرداری جبالیه در نوارغزه طی بیانیه‌ای اعلام کرد که در پی حملات اسرائیل به خطوط آب‌رسانی، آب ۱۰ هزار خانه در غزه قطع شده است و در پی بمباران‌های مستمر، تأسیسات زیرساختی و کانال‌های آب غیرقابل استفاده شده است.\n\nدر همین رابطه «کنت راث» رئیس سازمان دیده بان حقوق بشر در گفتگویی کوتاه با خبرنگار مهر، در تشریح جنایات رژیم صهیونیستی گفت: مجادله‌ای که در خصوص محله شیخ جراح آغاز شد رفتار تبعیض آمیز اسرائیل در سرزمین‌های اشغالی را به تصویر کشید زیرا کابینه نتانیاهو به یهودیان اجازه داد براساس ادعاهایی که از سال ۱۹۴۸ یعنی زمان شکل گیری اسرائیل، مطرح بوده بدنبال تصرف زمین در اورشلیم شرقی باشند اما در عین حال به فلسطینی‌ها اجازه نداد تا بر اساس ادعاهای قبل از سال ۱۹۴۸ برای بازپس گیری زمین‌های خود اقدام کنند. زمین‌هایی که قبل از شکل گیری اسرائیل منزل آنها بود اما بعد از سال ۹۴۸ مجبور به ترک آن شدند.\n\nراث در ادامه افزود: چنین رفتارهای تبعیض آمیزی بخشی از دلایلی بود که سازمان دیده بان حقوق بشر در گزارش اخیر خود به این جمع بندی رسید که اسرائیل در حال ارتکاب جنایات آپارتایدی علیه فلسطینیان است.\n\nرئیس دیده بان حقوق بشر در ادامه با اشاره به حملات نیروهای مقاومت به اهداف اسرائیلی نیز گفت: اسرائیل در حال تبلیغات در خصوص حملات موشکی گروه‌های فلسطینی است اما این حملات نمی‌تواند اقدامات اسرائیل را در نادیده گرفتن قوانین انسان دوستانه بین المللی از جمله انهدام یک برج چند طبقه را توجیه کرده و یا مجوزی برای ارتکاب این جنایات باشد. اسرائیل مدعی است این ساختمان را فقط به خاطر آنکه حماس یک دفتر در آن داشت تخریب کرد در حالی که چنین چیزی قابل قبول نیست.\n\nرئیس دیده بان حقوق بشر از پاسخ به این پرسش خبرنگار مهر که چرا کشورهای غربی از جمله آمریکا، آلمان، فرانسه و انگلیس اقدامی را برای توقف جنایات رژیم صهیونیستی انجام نداده و در عوض با اقدامات تل آویو همراهی می‌کنند، خودداری کرد.",
    "title": "اسرائیل در حال ارتکاب جنایات آپارتایدی علیه فلسطینیان است"
  },
  {
    "": 90,
    "url": "https://mehrnews.com//news/5214237/اطلاع-رسانی-بهنگام-و-دقیق-موجب-شناخت-درست-از-سازمان-می-شود",
    "text": "به گزارش خبرگزاری مهر، عباس مسجدی ۲۷ اردیبهشت ماه در جلسه‌ای که به منظور گرامیداشت روز ارتباطات و روابط عمومی و با حضور مدیران کل و مسئولین روابط عمومی ادارات کل استان‌ها به صورت ویدئوکنفرانسی برگزار شد، با اشاره به بیانات مقام معظم رهبری گفت: در جلسه‌ای مقام معظم رهبری فرمودند که هر چقدر برای اطلاع رسانی به مردم هزینه شود ارزشمند است چرا که مردم در جریان کار مجموعه‌ها و زحمات دستگاه‌ها قرار گرفته و به آینده امیدوار می‌شود.\n\nوی افزود: روابط عمومی مهم‌ترین نقش را در ایجاد ارتباط مؤثر بین مردم و مسئولین دارد و می‌تواند با اطلاع رسانی درست و انعکاس دقیق فعالیت‌ها، زمینه شناخت و ارتقای آگاهی از خدمات سازمان را فراهم کند.\n\nمسجدی با بیان اینکه تحقق نقش روابط عمومی‌ها شاخصه‌هایی دارد، اظهار داشت: اطلاع رسانی بهنگام و امیدآفرین به جامعه و دقت، شفافیت و صحت در آنچه اعلام و منتشر می‌شود از مهم‌ترین شاخصه‌های کار روابط عمومی است که باید مورد توجه قرار گیرد.\n\nرئیس سازمان پزشکی قانونی کشور همچنین تأکید کرد: روابط عمومی تنها انعکاس دهنده فعالیت‌های رؤسا و مدیران سازمان نیست بلکه باید زحمات و تلاش‌های تمامی کارکنان و کارشناسان که با عشق به مردم و خدمت رسانی در حال فعالیت هستند را به جامعه منعکس و موجب ارتقای سازمان شوند.\n\nوی ادامه داد: دنیای امروز دنیای ارتباطات و اطلاعات است و روابط عمومی‌ها با بهره‌مندی از این ابزار و استفاده از فناوری و دانش روز می‌توانند قدم‌های بزرگی در افزایش آگاهی مخاطبان بردارند.\n\nمسجدی خواستار برقراری ارتباط مؤثر روابط عمومی در درون و بیرون سازمان و حتی در مجامع بین‌المللی شد و خاطرنشان کرد: امروز، به برکت نظام جمهوری اسلامی و تلاش‌های همکاران و متخصصین سازمان، سازمان پزشکی قانونی کشور در سطح منطقه و حتی فراتر از آن حرف‌ها زیادی برای گفتن دارد و در بسیاری عرصه‌های علمی و تخصصی در مرزهای دانش حرکت می‌کند که می‌توان این پیشرفت‌ها را منعکس و به مردم اعلام کرد.\n\nوی یادآور شد: مردم نباید پزشکی قانونی را سازمانی بشناسند که صرفاً کار معاینه جسد انجام می‌دهد بلکه باید به واسطه کار روابط عمومی و انعکاس درست فعالیت‌ها از اصل خدمات و تنوع و گستردگی نقش آن در پرونده‌های قضائی مطلع شوند.\n\nمسجدی نهادینه کردن فرهنگ خدمت رسانی، راهنمایی درست مردم از خدمات و تسهیل خدمات رسانی به مردم را از مهم‌ترین نقش‌های روابط عمومی عنوان و تأکید کرد که همکاران روابط عمومی به این موضوعات توجه کنند.",
    "title": "اطلاع رسانی بهنگام و دقیق موجب شناخت درست از سازمان می‌شود"
  },
  {
    "": 91,
    "url": "https://mehrnews.com//news/5214308/سوء-استفاده-از-نام-و-اعتبار-شهدا-برای-اهداف-حزبی-خیانت-است",
    "text": "به گزارش خبرگزاری مهر، سعید اوحدی امروز در جلسه شورای معاونان بنیاد شهید و امور ایثارگران ضمن تبریک روز روابط عمومی، با تاکید بر ضرورت افزایش وحدت و همدلی در جامعه گفت: در شرایط فعلی هر فردی در هر جایگاهی که قرار دارد باید تلاش کند تا این وحدت افزایش یابد.\n\nوی افزود: خوشبختانه مراحل فرایند ثبت‌نام انتخابات به‌خوبی و با آرامش انجام شده است و ان‌شاء‌الله شاهد حضور حداکثری جامعه معزز ایثارگری و عموم مردم در این انتخابات خواهیم بود. توجه به این نکته نیز ضروری است که شهدای گرانقدر ما به هیچ دسته و جناح سیاسی تعلق ندارند و متعلق به انقلاب اسلامی، آرمان‌های انقلاب و ارزش‌های اهل بیت (ع) هستند و امروز نیز جامعه ایثارگری با چنین رویکردی در انتخابات حضور می‌یابد. سوءاستفاده از نام و اعتبار شهدا برای اهداف حزبی قطعاً خیانت به خون شهدا است و نباید اجازه چنین اتفاقاتی را داد.\n\nمعاون رییس جمهور با اشاره به گزارش ارائه‌شده توسط معاون فرهنگی و آموزشی بنیاد شهید و امور ایثارگران گفت: در سال گذشته علی‌رغم تمام محدودیت‌ها شاهد رشد و افزایش در اجرای برنامه‌های فرهنگی و تأثیرگذار بودیم. برپایی ۶ کنگره ملی و یک کنگره بین‌المللی اثرات بسیار خوبی در داخل و خارج از کشور داشت. به‌ویژه اجرای کنگره‌ای مرتبط با جانبازان شیمیایی با حضور انجمن‌ها و صاحب‌نظران از سایر کشورها تأثیرات خوبی را در این حوزه برجا گذاشت.\n\nاوحدی تأکید کرد: اثرات خوبی که برگزاری این کنگره‌ها و اجرای برنامه‌های فرهنگی به دنبال داشت نشان می‌دهد که اگر برنامه‌ریزی درستی در حوزه فرهنگی داشته باشیم می‌توانیم کارهای شاخص و بسیار تأثیرگذاری انجام دهیم.\n\nرییس بنیاد شهید و امور ایثارگران ادامه داد: روز گذشته دکتر روحانی نیز نامه‌ای را به معاونت حقوقی خود ابلاغ کردند که طی آن موضوع حقوق شهدا و جانبازان شیمیایی باید در عرصه بین‌المللی پیگیری شود.\n\nحجت‌الاسلام‌والمسلمین یوسفعلی شکری نماینده ولی فقیه در بنیاد شهید و امور ایثارگران نیز در این جلسه با تأکید بر ضرورت آموزش کارکنان بنیاد شهید و امور ایثارگران گفت: مهارت‌های کارکنان بنیاد شهید و امور ایثارگران باید به‌روز شود تا بتوانند برنامه‌های ابلاغی را به‌خوبی اجرایی کنند و نهایتاً شاهد افزایش رضایت جامعه معزز ایثارگران از خدمات بنیاد باشیم.\n\nوی افزود: هدف‌گذاری‌های بنیاد شهید و امور ایثارگران باید به‌صورت شفاف مشخص شود و به تمام کارکنان اعلام شود و نظارت لازم بر انجام فعالیت‌ها نیز صورت گیرد تا شاهد اثرگذاری لازم در امور باشیم.",
    "title": "سوء استفاده از نام و اعتبار شهدا برای اهداف حزبی خیانت است"
  },
  {
    "": 92,
    "url": "https://mehrnews.com//news/5214343/حواشی-انتخابات-ششمین-دوره-شوراها-در-اصفهان-۳",
    "text": "",
    "title": "حواشی انتخابات ششمین دوره شوراها در اصفهان –۳"
  },
  {
    "": 93,
    "url": "https://mehrnews.com//news/5214329/ثبت-نام-دانش-آموزان-پایه-ابتدایی-الکترونیکی-است",
    "text": "به گزارش خبرنگار مهر، سیده هما عقیلی، بعدازظهر دوشنبه در خصوص ثبت نام الکترونیکی دانش آموزان ابتدایی اظهارکرد: دستورالعمل ثبت نام دوره ابتدایی امروز به دست ما رسیده و به تمام شهرستان ها ارسال شده است.\n\nمعاون آموزش ابتدایی آموزش و پرورش گلستان افزود: ثبت نام از اول خرداد آغاز شده و تا پایان مرداد ادامه دارد.\n\nوی اضافه کرد: با توجه به شرایط کرونا، ثبت نام به صورت الکترونیکی در سامانه پادا انجام می شود.\n\nعقیلی بیان کرد: اگر تغییری در مدارس میانه پایه ها باشد، خانواده ها می توانند با مراجعه به همین سامانه ثبت نام فرزند خود را انجام دهند.\n\nمعاون آموزش ابتدایی آموزش و پرورش گلستان ادامه داد: در مناطق روستایی و عشایری و مناطقی که مراجعه فیزیکی مشکلی ندارد، ثبت نام حضوری بلامانع است.\n\nوی تاکید کرد: مدارس حق گرفتن هیچ پولی را جز حق بیمه و هزینه کتاب، ندارند.",
    "title": "ثبت نام دانش آموزان پایه ابتدایی الکترونیکی است"
  },
  {
    "": 94,
    "url": "https://mehrnews.com//news/5214336/۴۷-بیمار-جدید-کرونایی-در-خراسان-جنوبی-شناسایی-شد",
    "text": "به گزارش خبرنگار مهر، کامبیز مهدی زاده، عصر دوشنبه در گفتگو با خبرنگاران اظهارکرد: از ابتدای شیوع کرونا در خراسان‌جنوبی ۵۵ هزار ۹۲۲ آزمایش کرونا انجام شده است که از این تعداد نتیجه ۳۵ هزار و ۴۵۴ آزمایش منفی و ۲۰ هزار و ۴۶۸ آزمایش نیز مثبت بوده است.\n\nمعاون بهداشتی دانشگاه علوم پزشکی بیرجند با اشاره به اینکه طی ۲۴ ساعت گذشته ۱۴۸ آزمایش کرونا در استان خراسان‌جنوبی انجام شده است، بیان‌کرد: از این تعداد آزمایش ۴۷ بیمار جدید کرونا یی شناسایی شده است که ۱۲ بیمار بستری و ۳۵ نفر نیز سرپایی بوده است.\n\nمهدی‌زاده ادامه‌داد: در حال حاضر ۱۹۰ بیمار با علائم حاد تنفسی در بیمارستان‌های خراسان‌جنوبی بستری هستند که از این تعداد ابتلاء ۹۵ نفر به کرونا قطعی است.\n\nوی با اشاره به اینکه ۱۸ بیمار کرونایی نیز در بخش مراقبت‌های ویژه بستری هستند، گفت: حال پنج نفر از بیماران نیز وخیم گزارش شده است.\n\nمعاون بهداشتی دانشگاه علوم پزشکی بیرجند با بیان اینکه خوشبختانه تاکنون در خراسان‌جنوبی ۱۹ هزار و ۴۹۵ بیمار کرونایی بهبود یافته و یا دوران قرنطینه خانگی را سپری می‌کنند، اظهارکرد: متأسفانه با فوت چهار هم استانی دیگر دیگر طی ۲۴ ساعت گذشته تعداد فوتی‌های ناشی از کرونا در خراسان‌جنوبی به ۸۷۸ نفر رسید.",
    "title": "۴۷ بیمار جدید کرونایی در خراسان‌جنوبی شناسایی شد"
  },
  {
    "": 95,
    "url": "https://mehrnews.com//news/5214334/کویت-سفیر-جمهوری-چک-را-احضار-کرد",
    "text": "به گزارش خبرگزاری مهر به نقل از العربیه، کویت امروز دوشنبه «مارتین داوراک» (Martin Dvorak) سفیر جمهوری چک در این کشور را به وزارت خارجه احضار کرد.\n\nبر اساس اعلام این رسانه، دلیل اقدام کویت، انتشار عکسی از پرچم رژیم صهیونیستی در صفحه شخصی سفیر جمهوری چک در توئیتر و اینستاگرام بود که باعث خشم مردم شده بود.\n\nسفیر جمهوری چک با صدور بیانیه ای به صورت رسمی از مردم کویت و دیگر مسلمانان عذرخواهی کرد.",
    "title": "کویت سفیر جمهوری چک را احضار کرد"
  },
  {
    "": 96,
    "url": "https://mehrnews.com//news/5214333/عوامل-نزاع-خونین-اتباع-بیگانه-در-فریدونکنار-دستگیر-شدند",
    "text": "به گزارش خبرگزاری مهر، سرهنگ حسن هاشم پور از شناسایی و دستگیری عوامل نزاع و درگیری خونین بامدادی در جنب یکی از پارک‌های این شهر خبر داد.\n\nوی گفت: در پی کسب خبری از مرکز فوریت‌های پلیسی ۱۱۰ مبنی بر نزاع و درگیری بین چند نفر از اتباع بیگانه در جنب یکی از پارک‌های شهرستان فریدونکنار، موضوع دستور کار مأموران انتظامی این فرماندهی قرار گرفت.\n\nوی تصریح کرد: با حضور به موقع مأموران انتظامی در صحنه در بررسی‌های اولیه دریافتند، ۵ جوان از اتباع بیگانه به دلایلی نامعلوم با یکدیگر درگیر و با استفاده از ابزار آلات ساختمانی به جان یکدیگر افتادند که در این حادثه چهار نفر از طرفین دعوا مصدوم و به مرکز درمانی منتقل شدند.\n\nفرمانده انتظامی شهرستان فریدونکنار از دستگیری عوامل نزاع و درگیری این حادثه با واکنش سریع و به موقع مأموران انتظامی خبر داد و افزود: متهمان پس از تشکیل پرونده برای سیر مراحل قانونی تحویل مرجع قضائی شدند.",
    "title": "عوامل نزاع خونین اتباع بیگانه در فریدونکنار دستگیر شدند"
  },
  {
    "": 97,
    "url": "https://mehrnews.com//news/5214320/دولت-با-بی-طرفی-کامل-به-دنبال-انتخاباتی-شایسته-و-حداکثری-است",
    "text": "به گزارش خبرگزاری مهر، علی ربیعی سخنگوی دولت در شورای هماهنگی رؤسای مراکز روابط عمومی و اطلاع رسانی دستگاه‌های اجرایی که به صورت مجازی و به مناسبت بیست و هفتم اردیبهشت روز جهانی ارتباطات و روابط عمومی برگزار شد، افزود: عملکرد ۸ ساله دولت قابل دفاع است و متأسفانه برخی‌ها نگذاشتند این عملکرد دیده شود اما تاریخ در این خصوص قضاوت خواهد کرد.\n\nسخنگوی دولت با تبریک روز جهانی ارتباطات و روابط عمومی و تشکر از همه فعالان روابط عمومی در دستگاه‌های اجرایی گفت: در این دوران ۸ ساله هم شاهد حضور ترامپ و فشارهای داخلی بودیم و هم در دوران فراگیری کرونا قرار داریم. تلاش گران روابط عمومی در این روزهای سخت هم باید پاسخ رسانه‌های معاند را می‌دانند و هم جوابگوی اتهامات برخی رسانه‌های داخلی می‌شدند و این تلاش مضاعف جای تقدیر و تشکر دارد.\n\nربیعی تصریح کرد: تمام ارکان شورای اطلاع رسانی دولت در تهران و استان‌ها باید در ایام پیش رو در خصوص تبیین و اطلاع رسانی از عملکرد ۸ ساله دولت اهتمام داشته باشند.\n\nوی با اشاره به فعالیت‌های هدفمند در تخریب دستاوردهای دولت تاکید کرد: ضروری است روابط عمومی دستگاه‌های اجرایی در ایام تبلیغات انتخابات ریاست جمهوری به اتهامات و انتقادات غیرمنصفانه در خصوص عملکرد و فعالیت‌های دولت و دستگاه خود به صورت مستدل و کامل پاسخ و اطلاع رسانی لازم انجام دهند.\n\nسخنگوی دولت همچنین تصریح کرد: رؤسای مراکز روابط عمومی از هرگونه فعالیتی که شائبه حمایت و سوگیری انتخاباتی داشته باشد باید پرهیز کرده قطعاً فعالیت انتخاباتی ممنوع می‌باشد.",
    "title": "دولت با بی‌طرفی کامل به دنبال انتخاباتی شایسته و حداکثری است"
  },
  {
    "": 98,
    "url": "https://mehrnews.com//news/5214150/اجرای-۵۰-هزار-هکتار-جنگل-کاری-در-ایلام-طی-سه-سال-گذشته",
    "text": "به گزارش خبرنگار مهر، رضا احمدی ظهر دوشنبه در جمع رؤسای روابط عمومی‌های ادارات منابع طبیعی استان ایلام اظهار کرد: روابط عمومی‌ها نقش بسیار ارزشمند و زبان گویای دستگاه‌ها هستند.\n\nوی ادامه داد: بدون شک همکاری و تعامل روابط عمومی‌ها با رسانه‌ها می‌تواند عملکرد مثبت و موفقیت‌های یک سازمان را برای افکار عمومی بیان کند.\n\nاحمدی تصریح کرد: خوشبختانه منابع طبیعی استان اقدامات بسیار خوبی در راستای توسعه و ترویج فرهنگ منابع طبیعی در استان انجام داده و در این راستا نیز دست یاری به سمت همه روابط عمومی‌ها برای ترویج فرهنگ منابع طبیعی دراز می‌کند.\n\nمدیرکل منابع طبیعی و آبخیزداری استان ایلام ادامه داد: یکی از اقدامات مهمی که در سال‌های اخیر در دستور کار منابع طبیعی استان قرار گرفته است، توسعه نهالستان‌ها و کاشت و پرورش گونه‌های بومی درا ین نهالستان‌ها با ظرفیت بالا است.\n\nوی گفت: باتوجه به ظرفیت، کیفیت و تنوع تولید نهال در نهالستان‌های ایوان و مهران باعث شده این دو بعنوان نهالستان‌های مادر در کشور شناخته شوند.\n\nمدیرکل منابع طبیعی استان اظهار داشت: در سه سال اخیر میزان جنگل کاری در این استان به ۵۰ هزار هکتار رسیده، در حالی که این آمار در هشت سال گذشته ۷۰ هزار هکتار جنگل کاری بوده و قبل از انقلاب و پس از آن تنها ۱۰ هزار هکتار از اراضی استان جنگل‌کاری شده بود.\n\nاحمدی، توسعه باغات، بیابان‌زدایی و همچنین افزایش جنگل‌های دست کاشت را از دیگر اقدامات مهم در حوزه منابع طبیعی استان در چند سال اخیر برشمرد و افزود: از آنجا که اجرای طرح‌های آبخیزداری در ایلام موجبت توقف سیل در استان شده، مشابه این طرح به همه استان‌های کشور ابلاغ شده است.",
    "title": "اجرای ۵۰ هزار هکتار جنگل کاری در ایلام طی سه سال گذشته"
  },
  {
    "": 99,
    "url": "https://mehrnews.com//news/5214316/تجمعات-انتخاباتی-در-شهرهای-قرمز-ممنوع-است",
    "text": "به گزارش خبرگزاری مهر، جمال عرف رئیس ستاد انتخابات کشور با اشاره به آغاز بررسی صلاحیت داوطلبان در شورای نگهبان از ۲۶ اردیبهشت گفت: اگر بررسی صلاحیت‌ها در مدت ۵ روز در شورای نگهبان به پایان برسد، نتایج اعلام می‌شود و در غیر این صورت پنج روز دیگر هم تمدید می‌شود، لذا ۶ خرداد اسامی نهایی اعلام و از هفتم خرداد ماه تبلیغات آغاز خواهد شد.\n\nوی همچنین با اشاره به اینکه در این دوره از انتخابات ریاست جمهوری به دلیل فراگیری کرونا محدودیت‌هایی وجود دارد، گفت: در تبلیغات، برپایی تجمع و نشست نخواهیم داشت و دستورالعمل‌ها بر اساس شرایط هر منطقه تنظیم خواهد شد، قرار بر این است که تجمعات به صورت حداقلی و تبلیغات رسانه‌ای به صورت حداکثری باشد.\n\nعرف ادامه داد: زمانی که دستورالعمل‌ها تنظیم شد و در ستاد ملی به تصویب رسید به منزله قانون است که باید همه آن را رعایت کنند، قاعدتاً در شهرهایی که در آن زمان شرایط قرمز داشته باشند قطعاً تجمعات نخواهیم داشت و بنابراین به تناسب شرایط آن مقطع تصمیم گرفته خواهد شد.\n\nمعاون سیاسی وزیر کشور با تاکید بر اینکه نامزدها در این دوره باید در تبلیغات خود از ظرفیت حداکثری رسانه‌ها و فضای مجازی استفاده کرده و میتینگ و تجمعات به حداقل برسد، گفت: رسانه ملی برنامه‌های ویژه‌ای برای ارائه برنامه‌های نامزدها خواهد داشت و فضای مجازی و سایر رسانه‌ها این امر را دنبال خواهند کرد.",
    "title": "تجمعات انتخاباتی در شهرهای قرمز ممنوع است"
  },
  {
    "": 100,
    "url": "https://mehrnews.com//news/5214327/شناسایی-۵۲-بیمار-جدید-مبتلا-به-کرونا-در-منطقه-کاشان",
    "text": "به گزارش خبرنگار مهر، سیدعلیرضا مروجی بعد از ظهر دوشنبه در جمع خبرنگاران با اشاره به مراجعه ۱۷۰ هزار و ۲۱۶ نفر به مراکز بستری و سرپایی تشخیصی و درمانی در دو شهرستان کاشان و آران و بیدگل از ابتدای شیوع کرونا تاکنون اظهار داشت: ۱۱ هزار و ۱۴۲ بیمار حاد تنفسی نیز از بیمارستان‌های کاشان و آران و بیدگل مرخص شده‌اند.\n\nوی با اشاره به بستری شدن ۲۸ بیمار جدید حاد تنفسی در بیمارستان‌های منطقه کاشان در ۲۴ ساعت گذشته، ادامه داد: ۲۳ نفر از این بیماران در بیمارستان‌های شهر کاشان و پنج بیمار نیز در بیمارستان‌های شهر آران و بیدگل بستری شده‌اند.\n\nرئیس دانشگاه علوم پزشکی کاشان با بیان اینکه حداقل سن بستری شدگان در شبانه روز گذشته ۳۸ و حداکثر سن آنها ۸۹ سال بوده است، ابراز داشت: ۲۳ نفر از این بیماران اهل شهرستان کاشان و پنج نفر اهل شهرستان آران و بیدگل بوده‌اند.\n\nوی با اشاره به اینکه هم اکنون ۱۷۷ بیمار حاد تنفسی در بیمارستان‌های منطقه کاشان بستری هستند، تصریح کرد: ۱۵۶ مورد از این تعداد در بیمارستان‌های کاشان و ۲۱ نفر نیز در بیمارستان‌های آران و بیدگل بستری هستند.\n\nمروجی از بستری ۳۹ بیمار در بخش مراقبت‌های ویژه بیمارستان‌های منطقه کاشان خبر داد و بیان کرد: ۳۳ نفر از این تعداد در بخش مراقبت‌های ویژه بیمارستان‌های کاشان و شش نفر نیز در بیمارستان‌های آران و بیدگل بستری هستند.\n\nوی بیان کرد: خوشبختانه طی ۲۴ ساعت گذشته هیچ بیمار مبتلا به کرونا در منطقه کاشان جان خود را از دست نداده است.\n\nرئیس دانشگاه علوم پزشکی کاشان با اشاره به ابتلای ۵۲ نفر به کرونا در منطقه کاشان در ۲۴ ساعت گذشته گفت: تعداد کل افراد مبتلا به این ویروس در منطقه کاشان با PCR مثبت از ابتدای شیوع تاکنون به ۲۳ هزار و ۲۳۶ مورد افزایش یافت.",
    "title": "شناسایی ۵۲ بیمار جدید مبتلا به کرونا در منطقه کاشان"
  },
  {
    "": 101,
    "url": "https://mehrnews.com//news/5214325/لاریجانی-بیشترین-مشکل-را-بین-افراد-شاخص-در-انتخابات-دارد",
    "text": "ناصر ایمانی در برنامه تبادل شبکه آرا گفت : فاصله گذاری لاریجانی با رئیسی و جهانگیری به دلیل تعلقات او به شخص آقای رئیسی و تمایل به دولت روحانی مسخره به نظر می آید.",
    "title": "لاریجانی بیشترین مشکل را بین افراد شاخص در انتخابات دارد"
  },
  {
    "": 102,
    "url": "https://mehrnews.com//news/5214323/باشگاه-سایپا-خواستار-پیروزی-۳-بر-صفر-در-دیدار-با-پیکان-شد",
    "text": "به گزارش خبرگزاری مهر به نقل از روابط عمومی شرکت فرهنگی ورزشی سایپا در متن این بیانیه آمده است:\n\nباشگاه سایپا به عنوان یک باشگاه سازنده از بدو تأسیس با ترکیبی از بازیکنان جوان و آینده دار و در سال جاری با توجه به شرایط اقتصادی کشور و تعهد نسبت به کارگران خدوم و زحمتکش گروه خودروسازی سایپا، پا به عرصه دیدارهای لیگ برتر گذاشت.\n\nاین تیم با سابقه درخشان در تمامی ادوار لیگ فوتبال کشور، همیشه به عنوان یک باشگاه اخلاق مدار و پایبند به قانون، نسبت به ناملایمات و اشتباهات داوری اعتراض قانونی نموده و همواره از هیاهو و ایجاد حاشیه پرهیز کرده است.\n\nاما اتفاقات لیگ جاری از همان هفته‌های نخست، شرایط را برای تیم فوتبال این باشگاه دشوار کرد و متأسفانه تاکنون اعتراضات کتبی و رسمی این باشگاه به اشتباهات تأثیرگذار داوری راه به جایی نبرده است. اما این مساله زمانی بغرنج و آسیب رسان می‌شود که اشتباهات فاحش داوری در تقابل‌های مستقیم با حریفان هم تراز رخ داده است و باعث شده تا به رغم ارائه فوتبال جوانمردانه و تاکتیکی از سوی سایپا، این تیم در کسب امتیاز ناموفق باشد.\n\nاوج اشتباهات سریالی داوری لیگ برتر امسال که گمانه زنی تأثیرگذاری عوامل بیرونی بر نتیجه را پر رنگ می‌کند، در بازی شب گذشته سایپا مقابل پیکان به عجیب‌ترین روش خودنمایی کرد.\n\nدر شرایطی که، فراز کمالوند سرمربی تیم سایپا در خصوص نحوه چینش داوران این بازی ابراز نگرانی کرده و تذکرات خود را به کمیته صیانت از اخلاق فدراسیون ارائه داده بود. که با بی توجهی به تذکرات داده شده، چیدمان داوری به صورت غیر عادلانه انجام شد و اتفاقات عجیب همچون ۶ تعویض در یک بازی رخ داد.\n\nداور چهارم در زمانی که باید تمرکز خود را بر انجام وظایف ذاتی خود متمرکز می‌نمود، تأثیر گذارترین تصمیم تیم داوری را رهبری کرد و به تنهایی صحنه‌ای را که داور وسط به رغم نزدیکی به صحنه، خطا تشخیص نداد، با فراخوانی وی به کنار زمین، از فاصله خیلی دور وی را مجاب به اعلام پنالتی به ضرر سایپا کرد.\n\nاین اتفاق در حالی رخ داد که با تأیید کارشناسان داوری خطایی رخ نداده و اگر هم خطایی اتفاق افتاده باید به نفع سایپا اعلام می‌شد.\n\nداور چهارم دقیقاً در زمانی مشغول راضی کردن داور وسط برای ثبت پنالتی به ضرر سایپا بود که با غفلت وی پیکان ششمین تعویض خود را نیز انجام داد که بر اساس آئین نامه فدراسیون فوتبال این تخلف بزرگ به منزله حضور بازیکن غیر مجاز در بازی است و به موجب قانون، می‌بایست نتیجه دیدار ۳ بر صفر به سود سایپا تغییر یابد.\n\nتاکید می‌شود؛ از ابتدای فصل بارها و بارها سایپا از مسیر قانونی و با ارائه ادله و مستندات محکم بر متضرر شدن خود از اشتباهات داوری و قضاوت‌های عجیب را ابراز داشته است اما در واپسین هفته‌های باقیمانده از لیگ برتر امسال و در شرایطی که سایپا روزهای سختی را پشت سر می‌گذارد، هر گونه ناعدالتی، کوتاهی و عدم پیگیری حق و حقوق این باشگاه سازنده به منزله تضعیع جبران ناپذیر حقوق کارگران گروه خودروسازی و خانواده‌های آنها خواهد بود.\n\nلذا هیأت مدیره شرکت فرهنگی ورزشی سایپا، پیگیری تا حصول نتیجه را حق مسلم خود می‌داند.حقوق این باشگاه برای طرح شکایت نزد مراجع ذیصلاح محفوظ است.",
    "title": "باشگاه سایپا خواستار پیروزی ۳ بر صفر در دیدار با پیکان شد"
  },
  {
    "": 103,
    "url": "https://mehrnews.com//news/5214309/نقش-همه-ادیان-الهی-در-ایجاد-وحدت-و-اقتدار-کشور-به-خوبی-نمایان",
    "text": "به گزارش خبرنگار مهر، حجت الاسلام محمدحسن ابوترابی‌فرد عصر دوشنبه در آئین تجلیل از نویسندگان، مؤلفان و مدافعان سلامت پیروان ادیان توحیدی که در شهرستان پاکدشت برگزار شد با تاکید بر اینکه باید تلاش کنیم برای ارتقا نقش شورای فرهنگ عمومی قدم‌هایی مؤثر برداریم اظهار داشت: در نظر داریم برنامه بزرگداشت روز مهم ۱۴ خرداد که نقطه ثقل آن دشت ورامین است هر ۳ شهرستان برنامه مشترک و هماهنگی را برگزار کنند.\n\nابوترابی با بیان اینکه در حوزه فرهنگ فاصله معنا داری با آنچه که باید داریم گفت: صدها سال انبیا مبعوث شدند برای اینکه جامعه در یک سطح فرهنگی قابل قبول قرار بگیرد.\n\nرئیس شورای فرهنگ عمومی استان تهران بیان داشت: اسلام برای عقیده، فکر، اندیشه و باور افراد احترام قائل است و نگاه ویژه قرآن، پیامبر اکرم و حضرت علی (ع) به پیروان ادیان الهی، به عنوان آموزه‌های دینی ما مسلمانان خود را در قانون اساسی ایران نیز نمایان ساخته که در آن، به حفظ حقوق پیروان سایر ادیان الهی تأکید می‌شود و تفاوت و تبعیضی بین آنان وجود ندارد تا جایی که جایگاه پیروان ادیان الهی در ایران و در نگاه قرآن و پیشوایان معصوم، یک واقعیت بسیار مهم و تثبیت شده و بیانگر احترام ویژه ای است.\n\nوی افزود: اقلیت‌های دینی در مجلس شورای اسلامی صاحب ۵ کرسی و نماینده هستند که این امر نشان می‌دهد که در قانون اساسی به مبانی اعتقادی و فکری پیروان ادیان الهی غیر از اسلام احترام گذاشته شده است.\n\nابوترابی گفت: جامعه مسیحیان ایران تا کنون ۹۴ شهید، ۳۴۶ جانباز و ۱۰ آزاده، جامعه کلیمیان ۱۱ شهید ۴۰۷ جانباز و ۲ آزاده، جامعه زرتشتیان ایران ۴۲ شهید، ۲۴۴ جانباز و یک ازاده و جامعه ارامنه ایران ۷۴ شهید، ۳۵ آزاده و ۱۰۵ جانباز در راه دفاع از تمامیت ارضی ایران اسلامی تقدیم کرده اند.",
    "title": "نقش همه ادیان الهی در ایجاد وحدت و اقتدار کشور به خوبی نمایان است"
  },
  {
    "": 104,
    "url": "https://mehrnews.com//photo/5214299/کدام-چهره-های-سرشناس-بخت-کمی-برای-تایید-صلاحیت-دارند",
    "text": "در این اینفوگرافیک به چهره‌های سیاسی پرداخته شده که طبق بندهای «الف، ب، ج» ماده ۷۱ قانون خدمات کشوری و سمت‌هایی که شورای نگهبان در مصوبه اخیر خود اعلام کرده بخت کمی برای تایید صلاحیت دارند.",
    "title": "کدام چهره‌های سرشناس بخت کمی برای تایید صلاحیت دارند؟"
  },
  {
    "": 105,
    "url": "https://mehrnews.com//photo/5214282/مانع-زدایی-از-تولید",
    "text": "",
    "title": "مانع زدایی از تولید"
  },
  {
    "": 106,
    "url": "https://mehrnews.com//news/5214315/روزانه-۹۰۰-تن-زباله-در-گلستان-تولید-می-شود",
    "text": "به گزارش خبرنگار مهر، محسن سمیعی بعدازظهر دوشنبه در جلسه مدیریت پسماند شهرستان آزادشهر اظهارکرد: روزانه در سطح استان گلستان ۹۰۰ تن زباله خانگی تولید می شود که این زباله ها به دو سایت شرقی (آزادشهر) و غربی (آق قلا) منتقل می شوند.\n\nمدیرعامل سازمان مدیریت پسماند گلستان افزود: در سایت پسماند آزادشهر، تلاش شد با ایجاد لندفیل پیشرفته و استفاده از تکنولوژی روز دنیا همچون عایق کاری ژئوممبران و لوله گذاری در کف آن از نفوذ شیرابه زباله ها به درون زمین و دفن سنتی زباله جلوگیری شود.\n\nوی بیان کرد: راه اندازی خط پردازش ۲۵۰ تنی با امکانات جدید در این سایت با اعتبار ۱۲۰ میلیارد ریال تا پایان امسال از دیگر برنامه های مدیریت پسماند گلستان است.\n\nسمیعی اضافه کرد: سایت پسماند زباله شهرستان آزادشهر در حاشیه جاده آزادشهر - مینودشت قرار دارد و روزانه بیش از ۲۸۰ تن زباله شرق استان در این محل جمع آوری و دفن می شود.\n\nمدیرعامل سازمان مدیریت پسماند گلستان نوسازی تجهیزات و ماشین آلات حوزه خدمات شهری را یکی از مهم ترین اولویت‌های پسماند برشمرد که باعث کاهش هزینه های نگهداری، تعمیر و خرید قطعات می شود.\n\nوی در بخش دیگری از سخنان خود با اشاره به طرح تفکیک زباله از مبدا، بیان کرد: در شرایط کنونی بهترین گزینه اجرای «تفکیک زباله در مبدأ و جداسازی زباله‌های قابل بازیافت از زباله‌های تَر» است که باید هر چه زودتر از طریق فرهنگ سازی این امر مهم را عملیاتی کرد و برای ساماندهی زباله گردها بر اساس قانون همراهی همه دستگاه ذیربط الزامی است.",
    "title": "روزانه ۹۰۰ تن زباله در گلستان تولید می شود"
  },
  {
    "": 107,
    "url": "https://mehrnews.com//news/5214319/سفیر-افغانستان-در-اسلام-آباد-احضار-شد",
    "text": "به گزارش خبرگزاری مهر به نقل از خبرگزاری افق، وزارت خارجه پاکستان امروز دوشنبه در اعتراض به اظهارات مقام‌های افغانستانی علیه این کشور، سفیر کابل در اسلام‌آباد را احضار کرد.\n\nدر بیانیه صادره از سوی وزارت خارجه پاکستان، اظهارات مقام‌های افغانستانی «غیرمسؤلانه و بی‌اساس» خوانده شده و در این زمینه نگرانی جدی اسلام آباد به سفیر افغانستان ابلاغ شده است.\n\nبیانیه صادره از سوی وزارت خارجه پاکستان در این خصوص می افزاید: طرح اتهامات بی‌اساس، اعتماد را از بین می‌بَرد و به فضای دوستی میان دو کشور آسیب خواهد زد.\n\nبه گزارش افق، در این بیانیه از فردی نام برده نشده است؛ اما به تازگی حمدالله محب مشاور امنیت ملی افغانستان در اظهاراتی در ولایت ننگرهار گفته بود که پاکستان در صدد گسترش مرزهای خود با افغانستان است و به همین دلیل از گروه طالبان استفاده می‌کند.",
    "title": "سفیر افغانستان در اسلام‌آباد احضار شد"
  },
  {
    "": 108,
    "url": "https://mehrnews.com//news/5214322/۲-بیمار-کرونایی-در-خراسان-شمالی-جان-باختند-بستری-۶۵-نفر-دیگر",
    "text": "به گزارش خبرنگار مهر، سید احمد هاشمی عصر دو شنبه در گفتگوی خبری با شبکه اترک خراسان شمالی اظهار کرد: طی ۲۴ ساعت گذشته ۲ نفر از بیماران کرونایی استان جان خود را از دست دادند.\n\nرئیس دانشگاه علوم پزشکی خراسان شمالی همچنین از بستری ۶۵ بیمار طی شبانه روز گذشته خبر داد.\n\nوی افزود: اکنون ۳۱۳ نفر در بیمارستان‌های استان بستری هستند که این عدد به نسبت چند روز گذشته اندکی کاهش داشته است.\n\nهاشمی با اشاره به اینکه همچنان وضعیت استان بحرانی است، گفت: میزان استفاده از ماسک در خراسان شمالی ۶۰ درصد است که نشان می‌دهد مردم پروتکل‌های بهداشتی را نسبت به ماه‌های گذشته به میزان کمتری رعایت می‌کنند.\n\nرئیس دانشگاه علوم پزشکی خراسان شمالی در انتها گفت: میزان تست های مثبت در استان کاهش یافته و اکنون ۳۲ درصد تست های کرونا مثبت اعلام می شوند.",
    "title": "۲ بیمار کرونایی در خراسان شمالی جان باختند/ بستری ۶۵ نفر دیگر"
  },
  {
    "": 109,
    "url": "https://mehrnews.com//news/5214321/مدیریت-وضعیت-کم-آبی-استان-ایلام-نیازمند-مسئولیت-پذیری-اجتماعی",
    "text": "به گزارش خبرنگار مهر، آیت قیصربیگی روز دوشنبه در نشست بررسی مشکلات کم آبی استان که با حضور دستگاه‌های متولی در مدیریت بحران استانداری ایلام برگزار شد، در خصوص وضعیت آب استان با توجه به کاهش نزولات جوی هشدار داد و اظهار کرد: اگر امروز نسبت به این وضعیت واکنش درست نشان ندهیم فردا ابتکار عمل در مدیریت بحران را از دست خواهیم داد.\n\nوی در ادامه جریان سازی رسانه‌ای در صرفه‌جویی و درست مصرف کردن آب، اصلاح شبکه‌های فرسوده، تغییر الگوی کشت در حوزه کشاورزی و جداسازی آب مصرفی فضای سبز از آب شرب را چهار گزاره مهم در مدیریت اوضاع آب استان عنوان کرد و گفت: همه ما امروز باید در قبال وضعیت نگران کننده آب احساس مسئولیت کرده تا انشاالله با مدیریت درست اوضاع بتوانیم از شرایط موجود با کمترین هزینه عبور کنیم.\n\nقیصربیگی، مدیریت وضعیت کم آبی استان را نیازمند مسئولیت پذیری اجتماعی دانست و گفت: اگر امروز هر نفر به سهم خود متعهد شود تا به شکل مقتضی از هدر رفت آب جلوگیری کند در استانی چون ایلام روزانه شاهد ۶۰۰ هزار اقدام مثبت در مدیریت وضعیت آب خواهیم شد و این هم افزایی به شکل مثبت و فزاینده ای اثرگذار خواهد بود.\n\nدر ادامه مدیران دستگاه‌های آب منطقه‌ای استان، آب فاضلاب استان، جهاد کشاورزی استان، امور عشایری استان و شهرداری ایلام ضمن اعلام نقطه نظرات خود گزارش از آخرین وضعیت آب در حوزه‌های تحت تصدی خود ارائه کردند.",
    "title": "مدیریت وضعیت کم آبی استان ایلام نیازمند مسئولیت پذیری اجتماعی است"
  },
  {
    "": 110,
    "url": "https://mehrnews.com//news/5214200/۷۸۰۰-دانش-آموز-زنجانی-در-امتحانات-نهایی-شرکت-می-کنند",
    "text": "به گزارش خبرنگار مهر، حسن مظفری ظهر دوشنبه در جلسه قرار گاه ستاد کرونا در محل استانداری زنجان گفت: هشت هزار و ۷۰۰ دانش‌آموز زنجانی در امتحانات نهایی پایه دوازدهم شرکت می‌کنند و در این راستا تمام پروتکل‌های بهداشتی رعایت می‌شود.\n\nوی با بیان اینکه در شرایط عادی ۶۰ حوزه امتحانی برای امتحانات در نظر گرفته می‌شد، اظهار کرد: در حال حاضر این تعداد به ۱۰۰ حوزه افزایش یافته است.\n\nمدیرکل آموزش و پرورش استان زنجان با بیان اینکه در شرایط عادی امتحانات طی ۱۱ روز برگزار می‌شد، گفت: در ایام کرونا برگزاری امتحانات به ۲۲ روز افزایش یافته و یک هزار و ۵۰۰ نفر عوامل اجرایی برای برگزاری امتحانات کمک می‌کنند.\n\nمظفری تاکید کرد: با مساعدت شهرداری زنجان ۱۰۰ هزار ماسک به دانش‌آموزان اختصاص یافته است.\n\nوی ابراز داشت: چهار هزار و ۴۰۰ دانش‌آموز در شهر زنجان در ۴۱ حوزه امتحانی امتحان می‌دهند و ۱۴ هزار و ۲۰۰ دانش‌آموز هم در پایه نهم در امتحانات نهایی شرکت کرده‌اند.\n\nمدیرکل آموزش و پرورش استان زنجان ابراز داشت: تمهیدات لازم بهداشتی برای برگزاری امتحانات در استان پیش بینی شده است.",
    "title": "۷۸۰۰ دانش‌آموز زنجانی در امتحانات نهایی  شرکت می کنند"
  },
  {
    "": 111,
    "url": "https://mehrnews.com//news/5214314/واکسیناسیون-۲-۵-درصد-از-اسفراینی-ها",
    "text": "اسحاق ایلدرآبادی در گفتگو با مهر گفت: بیش از ۳ هزار نفر در مرحله اول واکسن خود را دریافت کرده‌اند.\n\nرئیس دانشکده علوم پزشکی اسفراین ضمن اشاره به واکسیناسیون پاکبانان اسفراینی افزود: تعدادی از پاکبانان بالای ۵۰ سال واکسینه شده و در ادامه نیز این واکسیناسیون انجام خواهد شد.\n\nایلدرابادی در مورد واکسیناسیون سالمندان بالای ۸۰ سال خاطر نشان کرد: برای تزریق واکسن کرونا با آنها تماس گرفته خواهد شد و نیازی به مراجعه حضوری نیست.\n\nوی در پایان تصریح کرد: واکسیناسیون سالمندان بالای ۸۰ سال رو به پایان است و تزریق سالمندان بالای ۷۵ سال نیز از هفته گذشته آغاز شده است.",
    "title": "واکسیناسیون ۲.۵ درصد از اسفراینی ها"
  },
  {
    "": 112,
    "url": "https://mehrnews.com//news/5214302/حملات-به-مواضع-غیرنظامیان-فلسطینی-غیرقابل-قبول-است",
    "text": "به گزارش خبرگزاری مهر به نقل از خبرگزاری اسپوتنیک، سرگی لاوروف وزیر خارجه روسیه امروز دوشنبه در سخنانی از آمادگی مسکو برای سازماندهی گفتگوهای مستقیم بین رژیم صهیونیستی و فلسطینیان خبر داد.\n\nبر اساس اعلام اسپوتنیک، وزیر خارجه روسیه در این باره اعلام کرد: حملات به مواضع غیرنظامی در فلسطین غیرقابل قبول است. مسکو آماده کمک به برگزاری گفتگوهای مستقیم بین اسرائیل و فلسطین در روسیه است.\n\nوی در این خصوص ادامه داد: اکنون همه چیز به مذاکره طرفین و حسن نیت آنها بستگی دارد. ما همه کارها را انجام خواهیم داد تا به آنها کمک کنیم توافقاتی برای آرام کردن برهه زمانی پرتنش و بسیار خطرناک درگیری و رسیدن به آرامش سریع را آغاز کنند.\n\nسرگی لاوروف در ادامه افزود: برای شروع مذاکرات مستقیم، لازم است خشونت از همه طرف متوقف شود.\n\nبیش از یک هفته از آغاز دور جدید تحولات در کرانه باختری و نوارغزه می‌گذرد و آنچه که در ابتدا ایستادگی فلسطینی‌های ساکن قدس در برابر تجاوز اشغالگران در محله «شیخ جراح» بود؛ اکنون نه تنها به دیگر شهرهای مستقر در اراضی اشغالی نظیر «لاد»، «عکا» و «حیفا» نیز کشیده شده؛ بلکه شاهد آن هستیم که در گوشه و کنار جهان، به ویژه قاره سبز نیز افکار عمومی از جنایات صهیونیست‌ها به تنگ آمده و خشم گروه‌های مختلف مردمی فوران کرده است.\n\nگفتنی است که وزارت بهداشت غزه اعلام کرد که شمار شهدای فلسطینی در حملات رژیم اشغالگر به ۲۰۰ نفر از جمله ۵۸ کودک و ۳۵ زن رسید. همچنین در این مدت ۱۳۰۰ فلسطینی زخمی شدند.",
    "title": "حملات به مواضع غیرنظامیان فلسطینی غیرقابل قبول است"
  },
  {
    "": 113,
    "url": "https://mehrnews.com//news/5214310/۳۲۵۰۰-گلستانی-در-برابر-کرونا-واکسینه-شدند",
    "text": "به گزارش خبرنگار مهر، عبدالرضا فاضل بعدازظهر دوشنبه در خصوص آخرین وضعیت کرونا در استان اظهارکرد: سومین روز واکسیناسیون افراد بالاتر از ۷۵ سال در استان آغاز شده و تاکنون دو هزار و ۱۰۰ نفر از این گروه واکسینه شدند.\n\nرئیس دانشگاه علوم پزشکی گلستان افزود: در مجموع تاکنون در استان ۳۲ هزار و ۵۰۰ نفر از گروه های مختلف واکسن دریافت کردند.\n\nفاضل بیان کرد: روند بستری بیماران کرونایی در استان کاهشی است و هم اکنون ۳۲۴ بیمار در مراکز درمانی استان بستری هستند.\n\nوی ادامه داد: در حال حاضر ۶ شهرستان استان در وضعیت نارنجی و هشت شهرستان در وضعیت زرد قرار دارند و شهر قرمز نداریم.\n\nفاضل ضمن نگرانی از اینکه این کاهش میزان بستری ممکن است موجب عادی انگاری مردم در رعایت پروتکل ها شود، از مردم خواست که برای بهتر شدن اوضاع و حفظ سلامتی خود دستورالعمل های بهداشتی را رعایت کنند.",
    "title": "۳۲۵۰۰ گلستانی در برابر کرونا واکسینه شدند"
  },
  {
    "": 114,
    "url": "https://mehrnews.com//news/5214098/ضرب-و-شتم-کارکنان-منابع-طبیعی-رشت",
    "text": "به گزارش خبرگزاری مهر، مهدی پور میرزایی در این باره اظهار کرد: هفت گروه شامل ۲۰ نفر از مأموران یگان حفاظت و کادری این اداره کل برای رفع تصرف سه هکتار از زمین‌های ملی واقع در ساحل روستای حاجی بکنده بخش خشکبیجار اعزام شده و در حال انجام وظیفه بودند که از سوی ۱۵ نفر از متصرفان مورد ضرب و شتم قرار گرفتند.\n\nپورمیرزایی با اشاره به هتاکی، تهدید و حمله ور شدن افراد به مأموران، افزود: متصرفان با لودر قصد داشتند به کارکنان و خودروهای این اداره کل حمله کنند.\n\nوی با بیان اینکه هشت مأمور مصدوم شدند و یکی از مصدومان هم در بیمارستان پورسینای رشت بستری شد، اضافه کرد: در حال حاضر وضعیت عمومی این افراد مساعد است.\n\nرئیس اداره منابع طبیعی رشت ضمن تشکر از دستگاه قضائی استان، گفت: بر اساس حکم صادره مرجع قضائی، با متصرفان برخورد قانونی خواهد شد.",
    "title": "ضرب و شتم کارکنان منابع طبیعی رشت"
  },
  {
    "": 115,
    "url": "https://mehrnews.com//news/5214294/کمبود-اعتبار-در-حوزه-فرهنگی-پاکدشت-نداریم",
    "text": "به گزارش خبرنگار مهر، مهدی یوسفی جمارانی عصر دوشنبه در دومین جلسه منطقه‌ای شورای فرهنگ عمومی استان تهران که با محوریت شهرستان‌های ورامین، پیشوا و پاکدشت در مصلی شهرستان پاکدشت که با حضور امام جمعه موقت تهران و رئیس شورای فرهنگ عمومی استان تهران و مدیران استانی و فرمانداران جنوب شرق استان تهران برگزار شد اظهار داشت: مسائل مشترکی در دشت ورامین وجود دارد که باید در جلسات مختلف شورای فرهنگ عمومی استان تهران بررسی بشود.\n\nیوسفی جمارانی بیان داشت: باید یک برنامه سالانه برای شورای فرهنگ عمومی در شهرستان‌ها تشکیل شود، به نحوه‌ای که در مسائل فرهنگی شهرستانی نقش فراوانی داشته باشند.\n\nفرماندار پاکدشت عنوان داشت: در حوزه فرهنگی کمبود اعتبار نداریم، مجموعه شهرداری‌ها، دهیاری‌ها و ارگان‌های دولتی برای فرهنگ از هیچ چیزی دریغ نخواهند کرد.\n\nوی با بیان اینکه هدایت و جهت‌دهی پژوهش‌ها در حوزه فرهنگ به سمت کاربردی شدن و ارتباط با مراکز علمی و پژوهشی، یکی از مهم‌ترین رسالت‌های نهادهای فرهنگی به شمار می‌رود گفت: برگزاری جلسات شورای فرهنگ عمومی استان به شکل منظم، هماهنگ شده و اجرایی شدن مصوبات شورای فرهنگ عمومی از مهمترین اهداف شورا به شمار می‌رود که لازم است در این خصوص اعضا به موضوع اهتمام داشته باشند.",
    "title": "کمبود اعتبار در حوزه فرهنگی پاکدشت نداریم"
  },
  {
    "": 116,
    "url": "https://mehrnews.com//news/5214297/هزینه-گزاف-موشکهای-شلیک-شده-از-گنبد-آهنین-برای-صهیونیستها",
    "text": "به گزارش خبرگزاری مهر، روزنامه صهیونیستی جرزالیم پست امروز دوشنبه به هزینه های گزافی که هر موشک شلیک شده از سوی گنبد آهنین رژیم صهیونیست روی دست این رژیم می گذارد، اشاره کرد.\n\nاین رسانه نوشت: دهها هزار دلار برای موشک هایی که برای رهگیری موشکهای فلسطینی از گنبد آهنین شلیک می شود، هزینه می شود و این در حالی است که موشکهایی که از سوی فلسطینی ها شلیک می شود هزینه آنچنانی برای فلسطینی ها به همراه ندارد.\n\nجرزالیم پست اذعان کرد: هزینه بسیار سنگینی برای رهگیری هر موشک محلی که فلسطینی ها شلیک می کنند، پرداخته می شود. برای هر رهگیری هزینه بالغ بر ۵۰ تا ۱۰۰ هزار دلار روی دست ما می ماند.\n\nاین رسانه آورده است: این درحالی است که یک موشک کوتاه برد مقاومت فلسطین ۳۰۰ تا نهایتاً ۸۰۰ دلار بیشتر هزینه برای آنها ندارد.\n\nاین در حالی است که معمولاً اشغالگران هزینه رهگیری را اعلام نمی کنند.\n\nبنی گانتز وزیر جنگ رژیم صهیونیستی اعلام کرد که ۱۰۰۰ موشک از زمان شروع درگیری ها در دهم ماه مه جاری رهگیری شده است. فلسطینی ها بیش از سه هزار موشک از غزه به اراضی اشغالی شلیک کرده اند.",
    "title": "هزینه گزاف موشکهای شلیک شده از گنبد آهنین برای صهیونیستها"
  },
  {
    "": 117,
    "url": "https://mehrnews.com//news/5214257/رمزارزهای-ایرانی-را-به-دام-پلتفرم-های-خارجی-نیندازید",
    "text": "به گزارش بازرگانی خبرگزاری مهر، چند روز پیش رئیس مجلس شورای اسلامی در نامه‌ای خطاب به بانک مرکزی از آن خواست به‌عنوان نهاد ناظر بر بازار رمزارز کشور، در خصوص الزام شاپرک به ارائه درگاه‌های پرداخت به سایت‌های دارای نماد اعتماد الکترونیک، برآورد قابل اتکا از آینده این فناوری و اثر آن بر اقتصاد و به ویژه نظام پولی و مبادلات کشور و تدوین مقررات لازم برای فعالیت در مبادلات رمزارزها توضیح دهد و درباره علت استمرار ارائه درگاه‌های پرداخت به سایت‌هایی که به گفته بانک مرکزی فاقد مجوز بوده‌اند و نیز در صورت متضرر شدن مردم به‌واسطه وجود درگاه‌های پرداخت دارای مجوز از بانک مرکزی در این سایت‌ها پاسخگو باشد.\n\nبه‌دنبال این نامه، فعالان بازار رمزارز کشور از احتمال بسته شدن درگاه‌های پرداخت داخلی (شاپرک) ابراز نگرانی کردند. به همین منظور درباره این مهم با محمدمهدی شریعتمدار، رئیس هیأت مدیره انجمن فین‌تک کشور به گفت‌وگو نشستیم تا علاوه‌بر بیان جزئیات این بازار از تأثیرگذاری انسداد درگاه‌های پرداخت بر آن آگاه شویم. مشروح مصاحبه در ادامه می‌آید.\n\n*پیش از ورود به موضوع اصلی گفت‌وگو که نامه مجلس به بانک مرکزی است، درباره اندازه و حجم بازار رمزارز در ایران صحبت کنید.\n\nبلاکچین و رمزارزها یک تکنولوژی هستند که دارند در کل دنیا دگردیسی ایجاد می‌کنند. اکنون ما با یک اکوسیستم روبه‌رو هستیم که حتی از بورس به‌عنوان بزرگترین بخش تعاملات مالی ایران و همچنین اکوسیستم استارتاپی کشور، بزرگ‌تر است. اکوسیستمی که رئیس مجلس دستور به محدودسازی آن داده و رئیس بانک مرکزی باید آن را اجرا کند.\n\nاکوسیستم بلاکچین ایران، حوزه رمزارزهای مختلف و دیگر حوزه‌های غیر رمزارز را پوشش می‌دهد. در حال حاضر بیش از ۱۲ میلیون نفر در ایران در این بازار دارایی دیجیتال (رمزارز) حضور دارند که ۵۰ درصد این دارایی روی والت‌های شخصی و سکوهای تبادل خارجی و ۵۰ درصد دیگر روی سکوهای تبادل یا بازارگاه‌های داخلی مبادله می‌شود.\n\n*اینها چه نیازی را برطرف می‌کنند؟\n\nاینها سرمایه‌گذاری می‌کنند همان‌طور که دیگر شهروندان در بورس سرمایه‌گذاری می‌کنند با این تفاوت که ۷۸ درصد از سرمایه‌گذاران حوزه رمزارزها براساس یک پیمایش ۶ هزارنفری از سراسر کشور، بسیار راضی هستند. تفاوت دوم اینکه این بازار ۲۴ ساعته است و حجم آن از دیگر بازارها بزرگ‌تر است. هم‌اکنون ۳۰۰ شرکت در این حوزه در موضوعات مختلف فعال هستند و ۵ هزار شغل مستقیم ایجاد شده است. بنابراین بسته شدن درگاه تبادلات رمزارزها در کشور مثل این است که بانک مرکزی دستور دهد درگاه اسنپ، دیجی‌کالا و همه کارگزاری‌ها بسته شود.\n\n*سابقه راه‌اندازی بازار رمزارزها در کشور به چه زمان برمی‌گردد؟\n\nاز حدود ۶ سال قبل؛ ولی بازارگاه‌ها از ۴ سال پیش کار خود را شروع کردند. منشأ دو تا از بزرگترین مؤسسان این حوزه متعلق به دانشگاه صنعتی شریف است که عضو بنیاد ملی نخبگان و از شرکت‌های دانش‌بنیان هستند و سرعت رشد و توسعه خوبی دارند. این شرکت‌ها در طول ۴ سال گذشته توانسته‌اند ۵۰ درصد از حجم بازار را روی پلتفرم‌های بومی انتقال دهند و اگر اجازه ادامه فعالیت داشته باشند می‌توانند تا ۸۰ درصد از دارایی‌های دیجیتال مردم را به زیرساخت‌های داخلی انتقال دهند و از آن نگهداری کنند.\n\n*آمدن به پلتفرم‌های داخلی چه اهمیتی برای کشور دارد؟\n\nمسأله فوق‌العاده استراتژیک و راهبردی است. چرا یک سرمایه‌گذار ارز دیجیتال از پلتفرم ایرانی استفاده می‌کند و از پلتفرم‌های خارجی استفاده نمی‌کند؟ دلیل آن این است که ایران و شهروند ایرانی تحریم است در نتیجه دارنده ارز دیجیتال اگر در پلتفرم خارجی خود را معرفی و اکانت ایجاد کند، ممکن است اکانت او بلاک شود. دیگر اینکه سهولت پرداخت ریالی باعث می‌شود کاربر، پلتفرم ایرانی را انتخاب کند.\n\nاما چرا این موضوع از نگاه حاکمیت اهمیت دارد؟ تکنولوژی بلاکچین در لایه تکنولوژی‌های رده نخستین قرار دارد که به قدرت حاکمیت‌ها مربوط می‌شود. قدرت حاکمیت‌ها و قدرت ملت‌ها بیشتر قدرت نرم است مثل در اختیار داشتن زیرساخت‌های مالی و اطلاعاتی.\n\nاگر با توجه به شرایطی که در منطقه و دنیا داریم، همه ابزارها را از دست بدهیم همچنانکه در دوره‌ای رسانه‌های عمومی خود ازجمله لنز، کلوب و … را تحریم داخلی کرده و دوره طلایی رشد را از ابزارهای بومی گرفتیم و فرصت و فضا را در اختیار ابزارهای خارجی قرار دادیم این اتفاق این بار می‌تواند برای بازار رمزارز کشور روی دهد. وقتی درباره تکنولوژی بلاکچین صحبت می‌کنیم درباره مسائل و زیرساخت‌های مالی کشور حرف می‌زنیم بنابراین نادیده گرفتن آن و سپردنش به پلتفرم‌های خارجی باعث می‌شود تا اطلاعات مخاطبان، اطلاعات نهادها و اشخاص، تمام تبادلات مالی که در این پلتفرم‌ها انجام می‌شود و اطلاعات احراز هویت در اختیار زیرساخت‌های خارجی قرار گیرد.\n\nچرا نباید زیرساخت بومی‌ای داشته باشیم که هم در کشور و هم در دیگر کشورها فعالیت کند؟ از نظر من تضعیف زیرساخت‌های داخلی خیانت به آینده کشور است.\n\n* چرا مجلس با نگارش یک نامه این محدودیت را ایجاد کرده است؟\n\nسه نهاد صنفی ازجمله انجمن فین‌تک، انجمن بلاکچین و سازمان نظام صنفی رایانه‌ای که به‌تازگی همراهی اتاق بازرگانی را نیز به دست آورده‌اند از دو سال گذشته در این حوزه در حال مذاکره با نهاد تنظیم‌گر یا رگولاتور (بانک مرکزی) بوده‌اند تا به این نقطه نرسیم. آن ریسک‌هایی که هم‌اکنون حاکمیت مدنظرش است و بابت آنها تصمیم می‌گیرد اکوسیستمی به این بزرگی و با این تعداد مخاطب را ببندد، دو سال پیش به صورت مکتوب و در جلسات مکرر به او گفته‎ایم و بارها خواهش کرده‌ایم این بازار را توسعه دهد. به‌عنوان نمونه در سال ۱۳۹۹ انجمن فین‌تک جلساتی را بانک مرکزی برگزار کرد و به‌دنبال آن سندی با عنوان «الزامات اجرایی» تهیه شد که جزئیات زیادی را در برمی‌گیرد و درنهایت تأکید می‌کند قانونگذار باید ریسک‌ها را پوشش دهد. اما این سند هیچگاه تصویب نشد.\n\nنهاد صنفی متشکل از این سه عضو در همین سال جلسه‌ای را با کمیسیون اقتصادی مجلس برگزار و کمیسیون درخواست این نهاد را در نامه‌ای برای بانک مرکزی ارسال کرد. در ادامه هم این نهاد صنفی به‌عنوان بخش خصوصی، پیشنهاد مکتوب خود را درباره سیاستگذاری و تقسیم وظایف بین نهادهای حاکمیتی به بانک مرکزی و کمیسیون اقتصادی دولت ارائه کرد اما پس از گذشت سه هفته، بانک مرکزی پاسخی به آن نداد و کمیسیون اقتصادی هم موضوع را از دستور کار خارج و بایگانی کرد.\n\nدر گام بعدی جلساتی را با شورای عالی فضای مجازی برگزار کردیم و قرار شد موضوع را به آنها ارجاع دهیم. همان پیشنهاد ارائه شده به بانک مرکزی و کمیسیون اقتصادی دولت به همراه سند الزامات اجرایی به شورای عالی فضای مجازی ارسال شد. به‌دنبال بزرگ‌تر شدن حجم بازار و نگرانی‌هایی که به وجود آمد، شورای عالی فضای مجازی مصوبه‌ای درباره فرصت سه ماهه برای توسعه ابزارهای نظارتی به بانک مرکزی و تقسیم کار بین دستگاه‌های دولتی داشت. یکی از بندهای این مصوبه هم تشکیل کارگروه توسط بانک مرکزی برای تصمیم‌گیری در این حوزه برای توسعه ابزارهای نظارتی بود که متأسفانه در سه جلسه‌ای که کارگروه برگزار کرد، انجمن فین‌تک و دیگر انجمن‌های فعال این حوزه دعوت نشدند تا اینکه در آخرین جلسه تصمیم گرفته شد درگاه‌ها محدود شود.\n\nهمزمانی این موضوع با نامه رئیس مجلس و نامه‌ای که در روزهای پایانی سال ۹۹ از سوی رئیس بانک مرکزی و مدیرعامل شاپرک درباره اینکه ارائه درگاه پرداخت توسط پرداخت‌یار به شرکت‌های ارائه‌دهنده خدمات رمزارز مجاز نیست، نگرانی‌هایی را برای این بازار و فعالان آن به وجود آورد. البته شاپرک اقدامی برای مسدود کردن درگاه‌ها نکرد چه بانک مرکزی می‌دانست تعداد مخاطبان این بازار زیاد بوده و مسدود کردن درگاه‌ها تبعاتی دارد. اما با نامه رئیس مجلس به نظر می‌رسد حجت بر بانک مرکزی تمام شده است\n\nدولت یا نهاد حاکمیت چه نگرانی‌هایی دارند؟\n\nنخست اینکه فروشندگان رمزارز، آیا رمزارزهای واقعی می‌فروشند؟ دوم اینکه اگر منابع مالی حاصل از خرید و فروش رمزارز از کشور خارج شود، چه باید کرد؟ مثل اتفاقی که در ترکیه افتاد. نگرانی سوم ناشی از عمومیت و همه‌گیر شدن این بازار است و نگرانی چهارم هم، خروج ارز از کشور است.\n\nراهکارهای رفع این نگرانی‌ها چیست؟\n\nیکی از آنها سرویس امن نگهداری از رمزارزهاست که این سرویس را باید بانک‌ها، بانک مرکزی یا سازمان بورس ارائه کنند. در پیشنهاد پیشین ما به بانک مرکزی، توسعه این بازار را بخش خصوصی با هزینه خود تقبل کرد اما از ۶ ماه پیش هیچ نهادی با ما همکاری نکرد تا ما یک سرویس خیلی ساده داشته باشیم.\n\nما به دنبال این بودیم تا دارایی‌های مردم دو یا سه امضا شود و ۵۰ درصد دارایی‌های مردم آنجا نگهداری شود. دیگر اینکه برخی از شرکت‌های بزرگ‌تر یا همه شرکت‌ها ۱۰ درصد از درآمد خود را در صندوقی برای پوشش ریسک‌ها ذخیره کنند. این کارها نیاز به همکاری نهاد حاکمیت دارد و به تنهایی یک صنف نمی‌تواند آن را انجام دهد. علاوه‌بر این بیمه، بازدیدهای دوره‌ای و شناسایی مؤسسان شرکت‌ها از دیگر کارهایی است که می‌توانست ریسک این بازار را کاهش دهد ولی برای انجام هیچ یک از این کارها، همکاری‌ای صورت نگرفت.\n\nاین کوتاهی از سوی بانک مرکزی بوده یا مجلس؟\n\nراه‌اندازی سرویس پوشش ریسک صیانت از اموال مشتریان به بانک مرکزی مربوط است و اگر قرار نیست آن را انجام دهد چرا بیش از دو سال، فعالان این بخش را معطل کرده است؟ می‌توانست از همان ابتدا اعلام کند کار من نیست و موضوع را به مجلس حواله دهد. ضمن اینکه مصوبه مرکز ملی فضای مجازی تأیید می‌کند که بانک مرکزی مسئول ساماندهی این موضوع است. اگر بانک مرکزی مسئول این حوزه نبود، رئیس مجلس به او نامه نمی‌نوشت. اکنون در نقطه‌ای قرار داریم که به‌دلیل بزرگ شدن بازار باید بهترین تصمیم را بگیریم اما حاکمیت می‌خواهد از مسئولیت خود در این حوزه شانه خالی کند و بگوید ما مسئولیتی نداریم. بنابراین در ادامه اگر سرمایه کسی در این مسیر از بین رفت ادعا کند مجوزی نداده و مسئولیت را به گردن سرمایه‌گذار بیندازد.\n\nدر نتیجه اگر درگاه‌های اینترنتی مسدود شود چه اتفاقی می‌افتد؟\n\nاین اکوسیستم نمی‌میرد بلکه کُند و کوچک می‌شود و مسیر خود را در جای دیگری پیدا می‌کند. بخشی از بازار به سمت پلتفرم‌های خارجی می‌رود و بخش دیگری که باقی می‌ماند، زیرزمینی و غیرقابل رؤیت می‌شود. اکنون نگرانی پلیس فتا و دستگاه قضائی کشور نیز همین است که مخالف بسته شدن درگاه‌ها هستند. تنها گناه فعالان بازار رمزارزها این است که بخش خصوصی هستند.\n\nنامه‌ای که مجلس خطاب به بانک مرکزی نوشته به‌دلیل بی‌اطلاعی و ناآگاهی قوه قانونگذاری از اتفاقاتی است که در این بازار رخ می‌دهد یا اینکه بانک مرکزی اطلاعات دقیقی را در اختیار مجلس قرار نداده و سبب‌ساز این نامه شده است؟\n\nدر چند سال گذشته هم این ریسک وجود داشته اما هیچ تصمیمی گرفته نشده است.\n\nهدف اصلی این نامه چه بوده و اگر فرصتی برای رفع ابهامات فراهم نشود، چه خطراتی کشور را تهدید می‌کند؟\n\nمجلس باید از حقوق مردم دفاع کند اما اکنون ممکن است دو حق از مردم ضایع شود؛ یکی اینکه کسب و کاری به‌دلیل هک شدن، دارایی خود را از دست بدهد. دوم اینکه یک اکوسیستمی وجود دارد و استفاده‌های شخصی، تجاری، سرمایه‌گذاری و … در آن انجام می‌شود و نمی‌توان آن را حذف کرد. درنتیجه مجلس با درنظر گرفتن این موارد به این نتیجه رسیده که به بانک مرکزی هشدار دهد تا در این حوزه باتوجه به اینکه موضوع راهبردی است، قانونگذاری یا چارچوب‌گذاری انجام شود.\n\nاما این هشدار مجلس به بانک مرکزی دو پیامد بد دارد؛ یکی اینکه می‌گوید باید درگاه‌های IPG بسته شود و دوم اینکه می‌گوید هر اتفاقی بیفتد بانک مرکزی مسئول آن است. بانک مرکزی هم به انجمن فین‌تک نامه زده که این بازار ممنوع است و هر اتفاقی بیفتد مسئولیت آن با شماست. حالا این سوال مطرح است که اگر این بازار ممنوع است پس چرا آن را نبستید و نمی‌بندید؟ و پاسخ این است که تعداد زیادی از مردم از طریق این بازار، مسائل روزمره خود را حل می‌کنند و بستن آن امکان پذیر نیست\n\nپس راه‌حل چیست؟\n\nنباید تنبلی می‌کردیم و ابزارهای نظارتی را توسعه می‌دادیم. بخش خصوصی هم اعلام آمادگی کرده بود که هزینه‌های این توسعه را می‌دهد.\n\nپس چرا مجلس این نامه را نوشته است؟\n\nاینکه اگر اتفاقی برای شرکتی در این بازار بیفتد، سوال پیش می‌آید چرا درگاه اینترنتی داشته است؟ درگاه به شرکت رسمیت می‌دهد و این شرکت‌ها مجوز ندارند و هر اتفاقی ممکن است بیفتد. در حالیکه اکوسیستم حوزه رمزارزها در ایران، تمیزترین و امن‌ترین در دنیا بوده است و تاکنون هک جدی اتفاق نیفتاده است. حالا بانک مرکزی می‌خواهد درگاه را ببندد و هرگونه مسئولیتی را از خود سلب و از آن شانه خالی کند به جای اینکه پیامد مسئولیت ذاتی خود که هزینه‌اش را از مردم با دریافت مالیات می‌گیرد، بپذیرد. می‌شد خیلی راحت‌تر از این با برگزاری جلساتی با بخش خصوصی و همراهی یک یا دو نهاد بخش خصوصی و یک یا دو نهاد حاکمیتی، ابزارهای لازم نظارتی را توسعه داد.\n\nدرخواستی برای برگزاری نشست با مجلس یا کمیسیون‌های مرتبط مجلس با این موضوع داشتید؟\n\nجلسه با مجلس برگزار شد اما نامه پیش از آن به بانک مرکزی ارسال شده بود و احتمالاً پاسخ رئیس بانک مرکزی هم آماده است. با این حال ممکن است ایشان این ریسک را بپذیرد که فرآیند توسعه ابزارهای نظارتی را شروع کند و پاسخ مجلس را ندهد و ممکن هم است به‌دلیل اینکه مسئولیت این حوزه سنگین شده، محدودسازی درگاه‌های پرداخت را در دستور کار قرار دهد و از اول خرداد اجرایی کند.\n\nانسداد درگاه‌های پرداخت چه بر سر بازار رمزارز ایران می‌آورد؟\n\nاگر درگاه مسدود شود برای ما قابل پیش‌بینی نیست که چه اتفاقی در ماه‌های نخست خواهد افتاد و خیلی نگران‌کننده است. ولی پیامی که می‌توانم به کاربران این بازار بدهم این است که نگران دارایی‌های خود نباشند. چون به‌دنبال این نامه برخی از کاربران دارایی‌های خود را به پلتفرم‌های خارجی انتقال دادند. از آنها می‌خواهم که این جابجایی را انجام ندهند و در پلتفرم‌های داخلی بمانند چراکه راه‌های جایگزین ایجاد خواهد شد.\n\nبا این اتفاق، مسأله رقابت اکوسیستم ما با ابزارهای دیگر کشورها سخت می‌شود بنابراین از مسئولان می‌خواهم این مسدودسازی را به تعویق بیندازند تا زمانیکه ابزارهای نظارتی توسعه داده شود.",
    "title": "رمزارزهای ایرانی را به دام پلتفرم‌های خارجی نیندازید"
  },
  {
    "": 118,
    "url": "https://mehrnews.com//news/5214304/کتاب-ها-داستان-های-مینیمال-نقد-و-بررسی-می-شود",
    "text": "به گزارش خبرگزاری مهر به نقل از روابط عمومی موسسه خانه کتاب و ادبیات ایران، نشست نقد و بررسی کتاب‌ «ها؛ داستان‌های مینیمال» نوشته مصطفی خدامی فردا سه‌شنبه ۲۸ اردیبهشت در موسسه خانه کتاب و ادبیات ایران برگزار می‌شود.\n\nاین‌برنامه با حضور محمدرضا شرفی‌خبوشان و احسان عباسلو به‌عنوان منتقد و مصطفی خدامی نویسنده اثر همراه است.\n\nاین‌برنامه فردا سه‌شنبه ۲۸ اردیبهشت از ساعت ۱۱ در خانه کتاب و ادبیات ایران برگزار و به‌طور زنده از صفحه آپارات این‌موسسه به‌نشانی http://www.aparat.com/khaneketab پخش می‌شود.",
    "title": "کتاب‌ «ها؛ داستان‌های مینیمال» نقد و بررسی می‌شود"
  },
  {
    "": 119,
    "url": "https://mehrnews.com//news/5214256/در-روایت-شهدای-مدافع-حرم-به-کلیشه-نرسیدیم",
    "text": "به گزارش خبرگزاری مهر، نشست نقد و بررسی کتاب «بی تو پریشانم» با حضور زینب پاشاپور نویسنده و امیر اسماعیلی کارشناس در کتابفروشی«به‌نشر» تهران برگزار شد.\n\nدر ابتدا این نشست امیر اسماعیلی، نویسنده و کارشناس ادبیات عنوان کرد: ازآنجایی‌که انتشارات روایت فتح همیشه جایگاه ویژه برای دوستان نوقلم و کار اولی دارد این امکان برای چاپ این کتاب توسط خانم پاشاپور به وجود آمد که این کتاب در اختیار مخاطبین قرار بگیرد و با توجه به تجربه اول نگارش نویسنده بسیار خوب و قابل دفاع شد.\n\nوی افزود: کتاب «بی تو پریشانم» اگر قرار بود روایتی از شخصی دیگر باشد به‌مراتب کار راحت‌تری در پیش رو می‌داشت اما اولین کتاب ایشان تجربه زندگی شخصی خودشان بوده و طبعاً این موضوع کمی داستان را سخت می‌کند. همیشه این جنس نگارش موکول می‌شود به زمانی که یک پختگی کامل در نویسنده وجود داشته باشد اما تجربه این کار مهم‌ترین تحول زندگی ایشان می‌بایست به شمار رود.\n\nاین منتقد همچنین در ادامه جلسه نیز گفت: از نقاط قوت این کتاب می‌توان به انتقال حس در آن اشاره کرد درعین‌حال که اصل موضوع در حال طی شدن است از جز به‌جز آن می‌توان حس نویسنده را درک کرد. فضای آخر کتاب با دل‌تنگی و شهادت تمام می‌شود که به نظرم ظرفیت نگارش فصل بعد از شهادت نیز به وجود می‌آید زیرا مشابه شهادت ایشان در شهدای مدافع حرم تا به امروز نبوده.\n\nاسماعیلی با اشاره به طراحی مناسب جلد و مباحث فنی کتاب نیز گفت: حجم کتاب حجم بسیار مناسبی است، از قطع تا طراحی جلد و صفحه‌آرایی که به خواندن کتاب کمک بسیاری می‌کند، فضای کتاب فضای خوبی است که نشان دهند تلاش و زحمات صورت گرفته برای تولید آن است البته که می‌تواند تغییراتی داشته باشد و نقش‌ها کمی پررنگ‌تر شود.\n\nوی افزود: شهدای مدافع حرم یک جنس روایتی دارند که حال و هوای نزدیک به هم و نوع ارادتمندی شبیه به حضرت زینب (ص) دارند اما با دنیای متفاوت، شاید هشت سال دفاع مقدس با توجه به زمان و مکان‌های شهادت خیلی شبیه به هم باشند اما در شهدای مدافع حرم این‌گونه نیست؛ ما در روایات هشت سال دفاع مقدس خیلی جاها به کلیشه می‌رسیدیم اما شهدای مدافع حرم این‌گونه نیستند؛ خانواده‌های مدافعین حرم بروزهای متفاوتی دارند زیرا زندگی تازه و در لحظه‌ای دارند و می‌خواهند از شهادت فرزندشان صحبت کنند چیزی که در شهدای دفاع مقدس کم است و ما تا به امروز کتاب این سبکی نداشته‌ایم که خانواده شهید روایت داشته باشند. همیشه یک نسل اختلاف بوده است اما اعضای درجه‌یک بابت حجم سختی که تحمل می‌کنند برایشان سخت است.\n\nوی در پایان در خصوص اثر جدید این نویسنده نیز گفت: خانم پاشاپور یک اثر جدید هم دارند به نام «عروس یمن» که کتاب خوبی است با موضوع جذاب و از هم‌سطح‌های خود خیلی بهتر است، نوع نگارش و نوع شخصیت‌پردازی در این کتاب نیز فوق‌العاده است. باید بگویم که ایشان سرعت خیلی خوبی دارند و این سرعت زیاد یکجایی خطرناک می‌شود که شاید کمی حساسیت‌های کتاب اول را از دست بدهند که این تنها نگرانی است که من در خصوص خانم پاشاپور دارم. امیدوارم این نگرانی من نگرانی بی‌موردی باشد.\n\nاسماعیلی در پایان خاطرنشان کرد: من زمانی که کتاب را خواندم یک ساعت بعد کنار مزار شهید پورهنگ بودم و خلوت نیم‌ساعته‌ای داشتم. این کتاب یک شخصیت کاملاً مستقل دارد و تأثیرش را بر خواننده می‌گذارد. محمد پورهنگ همچنان جای تولید محتوا دارد زیرا این روایت شاخه‌های زیادی دارد.\n\nدر ادامه نشست زینب پاشاپور نویسنده کتاب «بی تو پریشانم» نیز با تشکر از زحمات سرکار خانم حسینی عنوان کرد: ورود من به دنیای نوشتن با عنایت این شهید بوده است و یکی از نعمت‌هایی که خدا به من داد حضور خانم حسینی است، مشاوره‌های ایشان از جنس متفاوتی بود و اگر نویسنده‌ای هست که اسمش روی این کتاب قرارگرفته کشف ایشان بوده که کمک شایانی به من داشتند.\n\nپاشاپور در ادامه نشست گفت: روایت زندگی کمی سخت است زیرا باید همه‌جا جانب انصاف را رعایت کنیم، من نمی‌خواستم خودم قهرمان این داستان باشم اما خانم حسینی گفتند ما می‌خواهیم این شهید را از چشم همسر آن ببینیم بنابراین سعی کردم از مشاوره‌های کارشناسی شده ایشان استفاده کنم. دنیای نویسندگی نقطه پایانی ندارد.\n\nوی همچنین ادامه داد: بازخورد زیادی از این کتاب گرفته‌ام، انگیزه بزرگ من برای نوشتن تعهدی بود که من داشتم زیرا به همسرم قول داده بودم زندگی‌نامه ایشان را بنویسم، مسمومیت ایشان یک ماه طول کشید و از زمان مسمومیت تا شهادت دو هفته فاصله بود و در آن زمان خاطراتی را بازگو کردند که بعد از شهادت ایشان یک کتاب بشود.محدودیت‌هایی که در نگارش این کتاب داشتم این بود که من به کسانی که کنار شهید پورهنگ بودند دسترسی نداشتم، خیلی با برادرم صحبت کردم که اسمشان در کتاب باشد. بسیار برای نگارش این کتاب تلاش کردم و دوست داشتم این تلاش‌ها به ثمر برسد تا بتوانیم بخش بعد از شهادت را به کتاب اضافه کنم.\n\nاین نویسنده در پایان نیز با اشاره به کتاب جدید خود نیز گفت: نگارش «عروس یمن» به‌مراتب راحت‌تر بود اما سختی‌های نیز داشت ازجمله اینکه در خصوص یک فرهنگی صحبت می‌کردم که خودم آن را ندیده بودم، راویی داشتم که ایرانی نبود و برایم خیلی سخت بود، سعی کردم چیزی خلاف واقعه نباشد و جنبه داستانی هم رعایت شود و راوی درنهایت رضایت داشت و گفت این واقعاً زندگی من است. البته باید بگویم که من بابت تعهدی که به مادرم دارم نیز می‌خواهم زندگی‌نامه برادرم را نیز نگارش کنم، در آن روایت قطعاً یک بخش خانوادگی خواهم نوشت اما محوریت هشت سالی است که ایشان در منطقه از سرباز به فرمانده رسیدند. اطلاعات مردم هنوز در خصوص شهدا کامل نشده است و فکر می‌کند به این موضوعات باید پرداخته شود تا مردم آگاهانه به زندگی این عزیزان نگاه کنند.",
    "title": "در روایت شهدای مدافع حرم به کلیشه نرسیدیم"
  },
  {
    "": 120,
    "url": "https://mehrnews.com//news/5214287/دولت-بغداد-روابط-خود-با-عادی-سازان-روابط-با-تل-آویو-را-قطع-کند",
    "text": "به گزارش خبرگزاری مهر به نقل از بغداد الیوم، «حسن سالم» نماینده پارلمان عراق امروز دوشنبه به جنایات رژیم صهیونیستی علیه فلسطینیان در اراضی اشغالی واکنش نشان داد.\n\nبر اساس این گزارش، وی در این خصوص گفت: دولت عراق باید روابط خود با عادی سازان روابط با رژیم صهیونیستی را هرچه سریع‌تر قطع کند.\n\nاین نماینده پارلمان عراق در ادامه یادآور شد: کسانی که روابط خود با رژیم صهیونیستی را عادی سازی کرده اند، در قتل و کشتار مردم بی گناه فلسطین شریک تل آویو هستند. بنابراین، دولت بغداد باید روابط خود با آنها را قطع کند.\n\nگفتنی است، از زمان آغاز تجاوز نظامی رژیم صهیونیستی به غیرنظامیان فلسطینی در غزه، سران کشورهای عربی جز صدور بیانیه‌های محکومیت اقدام عملی دیگری انجام نداده اند.\n\nاین درحالی است که وزارت بهداشت غزه اعلام کرد که شمار شهدای فلسطینی در حملات رژیم اشغالگر به ۲۰۰ نفر از جمله ۵۸ کودک و ۳۵ زن رسیده است. همچنین در این مدت ۱۳۰۰ فلسطینی زخمی شدند.",
    "title": "دولت بغداد روابط خود با عادی‌سازان روابط با تل آویو را قطع کند"
  },
  {
    "": 121,
    "url": "https://mehrnews.com//news/5214197/نجاریان-عزیزی-خادم-حق-فروش-ساختمان-فوتسال-را-ندارد",
    "text": "سعید نجاریان در گفتگو با خبرنگار مهر، در خصوص تصمیم فدراسیون فوتبال برای فروش ساختمان‌های فوتسال و همچنین انحلال سازمان لیگ فوتسال گفت: بنده به همراه کریم منصوری کسانی هستند که نزدیک به ۲۰ سال در فوتسال تیم‌داری کرده‌ایم. برای تشکیل سازمان لیگ فوتسال تلاش زیادی صورت گرفت و در نهایت در سال ۱۳۸۸ و زمان ریاست علی کفاشیان در فدراسیون فوتبال، موفق شدیم مصوبه‌اش را از فدراسیون بگیریم. سازمان لیگ سال ۱۳۸۹ تشکیل شد و تصمیم فدراسیون برای انحلال آن بعد از ۱۲ سال، تاسف آور است.\n\nوی افزود: اواخر دهه ۷۰ و اوایل دهه ۸۰، فوتسال زیر نظر کمیته مسابقات فدراسیون فوتبال و اولویت چندم بود. بخش عمده افتخارات فدراسیون فوتبال در دنیا توسط فوتسال رقم خورده است. بخش مهمی از عناوین هر ساله فدراسیون فوتبال در آسیا مربوط به فوتسال است که با کمک باشگاه‌ها رقم خورده است. اینکه سازمان لیگ فوتسال را منحل کرده و قصد دارند آن را زیر نظر کمیته مسابقات فدراسیون فوتبال ببرند خجالت آور است.\n\nعضو سابق هیات رئیسه سازمان لیگ فوتسال در خصوص فروش ساختمان‌های فوتسال یادآور شد: زمانی که سیدرضا افتخاری رئیس کمیته فوتسال شد، ورودی تیم‌ها به مسابقات لیگ برتر ۱ میلیون و ۵۰۰ هزار تومان بود اما افتخاری اعلام کرد برای ارتقای فوتسال و خارج شدن از اتاق کوچک فدراسیون فوتبال، نیاز به خرید ساختمان جدید داریم. او بعد از مدتی اعلام کرد بودجه و پولی به فوتسال نمی‌دهند و برای همین در سازمان لیگ فوتسال مصوب شد ورودی تیم‌های لیگ برتر ۲۰ میلیون تومان شود. من خودم مخالف این طرح بودم اما از طریق همین ورودی در تمام رده‌های سنی دو ساختمان برای فوتسال خریداری شد.\n\n«این ساختمان هدیه و هبه نیست و از پول وزارت ورزش خریداری نشده که فدراسیون قصد دارد آن‌را بفروشد.» نجاریان با بیان این مطلب اظهار کرد: در سال‌هایی هم که ما در سازمان لیگ فوتسال بودیم می‌خواستند این ساختمان را بفروشند اما اجازه ندادیم اما اعضای جدید هیات رئیسه سازمان لیگ فوتسال با فدراسیون فوتبال همراهی می‌کنند. آنها باید جلوی انحلال سازمان لیگ و فروش ساختمان‌ها را بگیرند.\n\nوی ادامه داد: در یک مقطع زمانی پیشنهاد دادند ساختمان‌های فوتسال در خیابان شیخ بهایی را بفروشیم تا برای فوتسال در کمپ تیم‌های ملی ساختمان جدید بسازند. با این طرح هم مخالفت و تاکید کردیم هر موقع آنجا ساخته شد، ساختمان‌ها را بفروشید. با این تصمیم فدراسیون، بدون شک فوتسال آواره می‌شود و اولویت آخر سازمان لیگ فوتبال خواهد بود. اگر فوتسال زیر نظر سازمان لیگ فوتبال برود، فوتسالی‌ها را از جلوی در سازمان لیگ فوتبال هم به داخل راه نمی‌دهند!\n\nعضو سابق هیات رئیسه سازمان لیگ فوتسال در پایان گفت: عزیزی خادم رئیس فدراسیون فوتبال حق فروش ساختمان فوتسال را ندارد. این ساختمان از پول باشگاه‌ها خریداری شده است. با این کار و انحلال تشکیلات سازمان لیگ فوتسال، به ۲۰ سال قبل بر می‌گردیم.",
    "title": "نجاریان: عزیزی‌خادم حق فروش ساختمان فوتسال را ندارد"
  },
  {
    "": 122,
    "url": "https://mehrnews.com//news/5214288/کمک-۹-میلیارد-ریالی-به-مددجویان-بهزیستی-لرستان",
    "text": "به گزارش خبرنگار مهر، کرم یاری امروز دوشنبه در جمع خبرنگاران اظهار داشت: در پویش ضیافت همدلی بیش از ۹ میلیارد ریال کمک نقدی و غیر نقدی با مشارکت خیرین و نیک اندیشان بین مددجویان توزیع شد.\n\nوی با بیان اینکه یکی از محوری‌ترین مسائل در قرآن کریم، توجه به احسان و نیکوکاری و انفاق در راه خدا است گفت: فرهنگ احسان و کمک و نیکوکاری در بین مردم و خیرین به خصوص در روزهای خاص همچون رمضان و عاشورا و سایر مناسبت‌ها رنگ و بوی دیگری دارد، از این رو خیرین و جمعی از نیک اندیشان استان با کمک به مددجویان بهزیستی برگ زرین دیگری به کارنامه خود افزودند، با توجه به اینکه در شرایط کنونی و با وجود بیماری کرونا و اوضاع بد اقتصادی لازم است بیشتر به آن پرداخته شود.\n\nمدیرکل بهزیستی لرستان گفت: در راستای احسان و نیکوکاری و پویش ضیافت همدلی تعداد هزار و ۷۵۰ بسته معیشتی شامل برنج، روغن، گوشت مرغ و گوشت قرمز، ماکارونی و حبوبات به ارزش ۷ میلیارد ریال و همچنین تعداد ۶ هزار پرس غذای گرم به ارزش ۲ میلیارد ریال، واریز مبلغ ۲۵۰ میلیون ریال به حساب ۲۴۲ مددجوی تحت پوشش سازمان و توزیع ۱۲۰ میلیون ریال به صورت کارت هدیه، توزیع ۹ دستگاه گوشی هوشمند و تبلت به ارزش ۴۵۰ میلیون ریال که ارزش کلی آن به ۹ میلیارد و ۸۲۰ میلیون ریال می‌رسد توسط خیرین و نیک اندیشان به مددجویان بهزیستی کمک شده است.",
    "title": "کمک ۹ میلیارد ریالی به مددجویان بهزیستی لرستان"
  },
  {
    "": 123,
    "url": "https://mehrnews.com//news/5214301/تجهیز-کتابخانه-های-مرکزی-کشور-به-دستگاه-ضدعفونی-کننده-کتاب",
    "text": "به گزارش خبرگزاری مهر به نقل از روابط عمومی نهاد کتابخانه‌های عمومی کشور، مهدی رمضانی معاون توسعه کتابخانه ها و ترویج کتابخوانی نهاد از خرید ۱۰ دستگاه ضدعفونی کننده کتاب (Book Sterilizer) برای ۱۰ کتابخانه مرکزی کشور خبر داد و گفت: ایده خرید Book Sterilizer به پیش از شیوع کرونا برمی گردد. از آنجاکه مکان‌های عمومی نظیر کتابخانه‌ها به طور معمول و روزانه محل تردد کاربران جهت بهره‌مندی از خدمات آن و از جمله دریافت کتاب است و نیز در فضاهای بخش خردسال و کودک کتابخانه و به‌طور ویژه در کتابخانه های مرکزی، امکان ابتلا به بیماری از طریق لمس کتاب و اسباب بازی بیشتر است، در نظر داشتیم این دستگاه ها را برای اطمینان‌بخشی به افراد کتابخوان، اعضای کتابخانه و والدین درخصوص ایمن و پاکیزه بودن کتب و وسایل بازی موجود در بخش خردسال و کودک و در واقع حفاظت از سلامت اعضا، خریداری کنیم.\n\nوی افزود: با بررسی‌های انجام شده، این دستگاه را در اندازه کوچک (تقریباَ ماشین لباس شویی) در برخی کشورها چون کره جنوبی، چین و... شناسایی کردیم که در بازه زمانی متغیر از ۳۰ ثانیه الی ۳۰ دقیقه کتاب و وسایل بازی را ضدعفونی و درواقع اسئتریل (که بنا به گفته‌ی کارشناسان امر، مرحله‌ای بالاتر از ضدعفونی است) می کرد. چنین دستگاهی در ایران تولید و تجاری‌سازی نمی شد، فلذا امکان تامین آن وجود نداشت، البته تنها یک شرکت داخلی، مشابه چینی این دستگاه را وارد می کرد که فاقد خدمات پس از فروش بود و یا اینکه اطمینان از گواهی‌نامه‌های ایمنی و سلامت دستگاه قابل احصا و پیگیری نبود.\n\nمعاون توسعه کتابخانه‌ها و ترویج کتابخوانی نهاد کتابخانه‌ها در ادامه گفت: با شیوع کرونا نیاز کتابخانه‌ها به چنین دستگاهی بیش از پیش احساس شد؛ در ابتدای سال ۱۳۹۹ نمایشگاه دستاوردهای داخلی مبارزه با شیوع بیماری کرونا در دانشگاه شهید بهشتی برپا شد. در این نمایشگاه شرکت های دانش بنیان، دستگاه های مشابهی ویژه مراکز عمدتاَ پزشکی نظیر دندان پزشکی‌ها، کلینیک‌های بهداشتی و درمانی و امثالهم تولید می کردند؛ پس از مذاکره با چند شرکت، دستگاه هایی متناسب با نیازهای کتابخانه تولید شد و در نهایت با بررسی محصولات و انجام روال اداری و مناقصه، ۱۰ دستگاه ضدعفونی کننده کتاب از یک شرکت معتبر دانش بنیان خریداری شد.\n\nرمضانی گفت: دستگاه ضدعفونی کننده کتاب، اندازه‌های مختلفی دارد که مدل تهیه شده دارای ۵۰۰ لیتر حجم (معادل یک قفسه کتاب) است که افزون بر کتاب، امکان ضدعفونی کردن اسباب بازی و سایر لوازم اداری را نیز دارد. ظرفیت این دستگاه ۱۰۰ الی ۱۵۰ جلد کتاب است که طی ۳۰ دقیقه الی یک ساعت، کتاب ها را به طور کامل ضدعفونی و استریل می کند. فضای داخلی دستگاه دارای چندین طبقه است که امکان ضدعفونی کردن لوازم اداری و اسباب بازی را نیز فراهم می‌کند.\n\nوی در ادامه گفت: این‌دستگاه مبتنی بر ضدعفونی به کمک اشعه UV و دارای تأییدیه‌ عملکرد از دانشگاه علوم پزشکی، تاییدیه تست عدم نشت و ایمنی و تاییدیه تست الکترونیک است. بر اساس تست های انجام شده در مراکز علمی و آزمایشگاهی، دستگاه ضدعفونی کننده کتاب در جلوگیری از ابتلا به بیماری های ویروسی از جمله کووید ۱۹ اثرگذار است و تا ۹۰ درصد انواع ویروس و باکتری را از سطوح پاکسازی می کند. همچنین این دستگاه با فشار باد و فیلتر هپا قابلیت زدودن گرد و غبار، مایت و عوامل آلرژی‌زا را دارد. همچنین ضدعفونی تمام قسمت‌های انواع کتاب (جلد و صفحات داخلی) و در قطع‌های مختلف، طول زمان کار قابل تنظیم، فاقد آلودگی شیمیایی بودن و مصرف برق پایین از دیگر ویژگی های این دستگاه است.\n\nمعاون توسعه کتابخانه‌ها و ترویج کتابخوانی نهاد کتابخانه‌ها با اشاره به خرید این دستگاه‌ها از محل اعتبارات تملک دارایی‌های سرمایه‌ای، درباره زمان ارسال به کتابخانه های مرکزی کشور، گفت: تاکنون دو دستگاه برای تجهیز کتابخانه های در دست افتتاح مرکزی سنندج و قم ارسال شده است و سایر کتابخانه های مرکزی نیز در خردادماه به دستگاه ضدعفونی‌کننده کتاب مجهز خواهد شد. در صورت وجود اعتبار، خرید این دستگاه برای سایر کتابخانه‌های پرمراجعه در دستور کار قرار خواهد گرفت.",
    "title": "تجهیز کتابخانه های مرکزی کشور به دستگاه ضدعفونی‌کننده کتاب"
  },
  {
    "": 124,
    "url": "https://mehrnews.com//news/5214277/دمای-هوای-قم-در-روز-چهارشنبه-به-۳۸-درجه-خواهد-رسید",
    "text": "محمد جواد ترابیان در گفتگو با خبرنگار مهر با بیان اینکه آسمان قم طی امروز نیمه ابری در برخی ساعات همراه با افزایش ابر و در پاره‌ای نقاط رگبار و رعد و برق و وزش باد است، گفت: هوای قم در روز سه شنبه صاف تا قسمتی ابری، در برخی ساعات همراه با وزش باد شدید خواهد بود.\n\nکارشناس هواشناسی استان قم با اشاره به اینکه هوای استان قم در روز چهارشنبه صاف تا کمی ابری در برخی ساعات همراه با وزش باد می‌باشد، افزود: حداقل دمای هوای چهارشنبه ۱۸ درجه و حداکثر دمای هوا ۳۸ درجه و سرعت وزش باد نیز در روز چهارشنبه بین ۳۰ تا ۴۵ کیلومتر بر ساعت با جهت شرقی خواهد بود.\n\nوی حداکثر دمای هوای امروز را ۳۵ درجه و حداقل دمای هوای سه شنبه ۱۶ درجه و حداکثر دمای هوا ۳۷ درجه را بیان کرد و ادامه داد: سرعت وزش باد امروز بین ۵۰ تا ۶۵ کیلومتر بر ساعت با جهت شرقی و سه شنبه نیز بین ۵۰ تا ۶۵ کیلومتر بر ساعت با جهت شرقی است.",
    "title": "دمای هوای قم در روز چهارشنبه به ۳۸ درجه خواهد رسید"
  },
  {
    "": 125,
    "url": "https://mehrnews.com//news/5214298/تأییدتوافقنامه-تسلیحاتی-۷۳۵-میلیون-دلاری-آمریکا-با-رژیم-صهیونیستی",
    "text": "به گزارش خبرگزاری مهر به نقل از خبرگزاری اسپوتنیک، در بحوبحه جنگ افروزی های رژیم صهیونیستی علیه مردم مظلو فلسطین، گزارش های واصله نشان می دهند کاخ سفید قرارداد تسلیحاتی به ارزش ۷۳۵ میلیون دلار را با اسراییل مورد تصویب قرار داده است.\n\nبر اساس اعلام این خبرگزاری، منابع آگاه در کنگره آمریکا در این باره اعلام کردند که دولت این کشور قرارداد تسلیحاتی مذکور با این رژیم شامل سلاح های نقطه زن را تصویب کرده است.\n\nبه گزارش روزنامه آمریکایی واشنگتن پُست، بخش اعظم این قرارداد مربوط به تحویل راکت‌های نقطه زن به رژیم صهیونیستی است. قرارداد فروش تسلیحات به رژیم صهیونیستی پنجم این ماه به کنگره اعلام شده بود.\n\nبر اساس اعلام سخنگوی کمیته امور خارجه مجلس نمایندگان آمریکا، تعدادی از قانونگذاران ادعا کردند که تا پایان این هفته از این معامله اطلاعی نداشته‌اند!\n\nکنگره آمریکا از زمان اعلام این توافقنامه، ۲۰ روز فرصت دارد تا به آن اعتراض کند.\n\nبیش از یک هفته از آغاز دور جدید تحولات در کرانه باختری و نوارغزه می‌گذرد و آنچه که در ابتدا ایستادگی فلسطینی‌های ساکن قدس در برابر تجاوز اشغالگران در محله «شیخ جراح» بود؛ اکنون نه تنها به دیگر شهرهای مستقر در اراضی اشغالی نظیر «لاد»، «عکا» و «حیفا» نیز کشیده شده؛ بلکه شاهد آن هستیم که در گوشه و کنار جهان، به ویژه قاره سبز نیز افکار عمومی از جنایات صهیونیست‌ها به تنگ آمده و خشم گروه‌های مختلف مردمی فوران کرده است.\n\nگفتنی است که وزارت بهداشت غزه اعلام کرد که شمار شهدای فلسطینی در حملات رژیم اشغالگر به ۲۰۰ نفر از جمله ۵۸ کودک و ۳۵ زن رسید. همچنین در این مدت ۱۳۰۰ فلسطینی زخمی شدند.",
    "title": "تأییدتوافقنامه تسلیحاتی ۷۳۵ میلیون دلاری آمریکا با رژیم‌صهیونیستی"
  },
  {
    "": 126,
    "url": "https://mehrnews.com//news/5214291/مسئولان-شورای-فرهنگ-عمومی-بر-روی-بیانیه-گام-دوم-انقلاب-تمرکز",
    "text": "به گزارش خبرنگار مهر، حجت الاسلام حسن لزومی عصر دوشنبه در دومین جلسه منطقه‌ای شورای فرهنگ عمومی استان تهران که با محوریت شهرستان‌های ورامین، پیشوا و پاکدشت در مصلی شهرستان پاکدشت و با حضور امام جمعه موقت تهران و رئیس شورای فرهنگ عمومی استان تهران و مدیران استانی و فرمانداران جنوب شرق استان تهران برگزار شد، اظهار داشت: شورای فرهنگ عمومی باید در شهرستان‌ها تقویت بشود.\n\nلزومی با بیان اینکه نباید این طور باشد که مسئولان، شورای فرهنگ عمومی را فقط در حد یک جلسه ببینید گفت: مصوبات جلسات شورای فرهنگ عمومی باید بیشترین اثر را در جامعه ایفا کند.\n\nوی افزود: در گام دوم انقلاب اسلامی و در آستانه تمدن جمهوری اسلامی قرار داریم، در بیانیه گام دوم انقلاب که توسط مقام معظم رهبری نوشته شده است، تمام امیدواری‌ها و ثمرات خوب را در گام دوم انقلاب تبیین کرده اند.\n\nامام جمعه پاکدشت تاکید کرد: مسئولان و شورای های فرهنگ عمومی باید بر روی بیانیه گام دوم انقلاب اسلامی بیشتر تمرکز کنند.\n\nوی در ادامه بیان داشت: شورای فرهنگ عمومی باید مطالبی مطرح شود که برای تمام اقشار جامعه مفید باشد و این موارد به مردم عزیز کمک کند.",
    "title": "مسئولان شورای فرهنگ عمومی بر روی بیانیه گام دوم انقلاب تمرکز کنند"
  },
  {
    "": 127,
    "url": "https://mehrnews.com//news/5214286/سینا-استوی-بازداشت-شد-سرمایه-گذاران-مراقب-کلاهبرداران-باشند",
    "text": "به گزارش خبرگزاری مهر، سینا استوی، سکوی تبادل کریپتولند پس از مدتها فعالیت غیرقانونی و بدون پشتوانه دستگیر شد.\n\nامروز پس از چند روز گمانه زنی‌های مختلف در شبکه‌های اجتماعی، مرکز بررسی جرایم سازمان یافته سایبری با صدور اطلاعیه ای، دستگیری وی را تائید کرد.\n\nدر این اطلاعیه آمده است: اعضای «توکن» غیرقانونی، بدون پشتوانه و غیرمعتبر BRG به اتهام اخلال در نظام اقتصادی کشور و با دستور دادسرای ویژه جرایم اقتصادی، دستگیر شدند. مقابله با این شبکه که بنا بر گزارش‌های مردمی، رصدهای میدانی و درخواست‌های کنشگران و مراکز تخصصی و علمی مربوطه، از حدود ۹ ماه پیش آغاز شده بود، اکنون و پس از کامل شدن تحقیقات و اثبات کلاهبرداری‌های آن برای کارشناسان این مرکز، وارد مرحله جدیدی شده و برخورد قضائی با آن در دستور کار دادسرای ویژه جرایم اقتصادی قرار گرفته است.\n\nتوکن یا TOKEN، یکی از انواع ارزهای دیجیتال به حساب می‌آید که بدون نیاز به داشتن یک بلاکچین مجزا، برای خود، بر بستر بلاکچین دیگر ارزهای دیجیتال به وجود می‌آید. از این رو تولید توکن‌ها با سادگی همراه است. نداشتن پشتوانه، تبلیغات شعاری، تمرکز عمده سرمایه در چند کیف پول و ایجاد نوسان جهت تخلیه سرمایه مردم، موج‌سازی‌های جعلی و غیرواقعی و همچنین قیمت‌سازی جعلی و.... تنها بخشی از شاخصه‌های کلاهبردارانه پروژه BRG است.\n\nدر همین ارتباط، انجمن بلاکچین، انجمن فین تک و سازمان نظام صنفی رایانه‌ای کشور اعلام کردند سینا استوی (سکوی تبادل کریپتولند) عضو هیچیک از این تشکل‌های صنفی و علمی معتبربخش خصوصی حوزه بلاکچین و رمز ارز کشور نبوده است. این تشکل‌ها ابراز امیدواری کرده اند توجه به هنگام دستگاه‌های نظارتی کشور به هشدارهای کارشناسی بخش خصوصی بتواند در آینده نیز سلامت اکوسیستم بزرگ رمزارز و بلاکچین ایران را تضمین کند.",
    "title": "سینا استوی بازداشت شد/ سرمایه گذاران مراقب کلاهبرداران باشند"
  },
  {
    "": 128,
    "url": "https://mehrnews.com//news/5214289/اعمال-قانون-بیش-از-۵۵-هزار-خودرو-در-استان-مرکزی",
    "text": "به گزارش خبرنگار مهر، به نقل از مرکز اطلاع رسانی پلیس سرهنگ یوسف سپهوند، با تاکید بر قاطعیت پلیس در اجرای طرح محدودیت‌های ترافیکی اعلامی از ستاد ملی مقابله با کرونا گفت: با اجرای طرح محدودیت‌های کرونایی، از ابتدای سال جاری، ۵۵ هزار و ۴۱ دستگاه خودرو اعمال قانون و یک هزار و ۶۹ واحد صنفی نیز در سطح استان پلمب شده است.\n\nوی بیان کرد: با توجه به موج جدید کرونا در کشور و به تبع آن در استان مرکزی، ممنوعیت‌ها و محدودیت‌های ترافیکی به منظور پیشگیری از شیوع هر چه بیشتر این بیماری در ستاد ملی مقابله با کرونا تصویب شد و این مصوبات با اعمال محدودیت‌های ترافیکی و همچنین همکاری با دیگر دستگاه‌ها در نظارت بر فعالیت‌های واحدهای صنفی در حال اجراست.\n\nجانشین فرمانده انتظامی استان مرکزی، با اشاره به تداوم یافتن طرح‌های نظارتی پلیس، تا ابلاغ هر گونه تصمیم جدید در اعمال محدودیت‌های اعلام شده، ادامه داد: در این مرحله از طرح‌های نظارتی، مأموران پلیس راه و راهور استان، به منظور نظارت هرچه بهتر بر روند اجرای این طرح در سطح شهرها و محورهای مواصلاتی استان استقرار یافته و تیم‌های انتظامی نیز با آنان همکاری دارند.\n\nعودت بیش از ۴۰۰۰ دستگاه خودرو با پلاک غیربومی از استان مرکزی\n\nجانشین فرمانده انتظامی استان مرکزی تصریح کرد: از ابتدای سال جاری و با اجرای طرح محدودیت‌های ترافیکی، تاکنون تعداد ۵۵ هزار و ۴۱ دستگاه خودرو در سطح استان مرکزی به دلیل بی توجهی به محدودیت‌های ترافیکی اعمال قانون شده‌اند.\n\nوی گفت: در این مدت، تعداد ۴۸ هزار و ۸۰۰ دستگاه خودرو، جریمه ۲۰۰ هزار تومانی، ۲ هزار و ۳۹۰ دستگاه خودرو، جریمه ۵۰۰ هزار تومانی و ۳ هزار و ۸۵۱ دستگاه خودرو نیز به میزان یک میلیون تومان اعمال قانون شدند.\n\nسپهوند با اشاره به عودت رانندگان متخلف ۴ هزار و ۲۲۴ دستگاه خودرو با پلاک غیربومی از مبادی ورودی استان در اجرای طرح محدودیت‌های تردد در استان خاطر نشان کرد: همچنین در این طرح عملیاتی به رانندگان متخلف ۸ هزار و ۳۵۵ تذکر شفاهی داده شد.\n\nپلمب یک هزار و ۶۹ واحد صنفی ناقص مصوبات ستاد ملی کرونا در استان مرکزی\n\nجانشین فرمانده انتظامی استان مرکزی به مشارکت تیم‌های پلیس با دیگر دستگاه‌های مسئول در نظارت بر نوع فعالیت واحدهای صنفی در این مرحله از اجرای طرح محدودیت‌های ترافیکی اشاره و بیان کرد: در این مرحله از تعداد ۱۰ هزار و ۵۶۵ واحد صنفی بازدید و به متصدیان ۷ هزار و ۸۶ واحد صنفی به منظور رعایت پروتکل‌های ابلاغی تذکر داده و پس از هماهنگی با دستگاه قضائی، یک هزار و ۶۹ واحد صنفی نیز به دلیل انجام تخلفات مستمر و رعایت نکردن قوانین ابلاغی پلمب شد.\n\nوی در پایان با تاکید بر ضرورت همراهی و مشارکت تمامی آحاد جامعه در رعایت پروتکل‌های بهداشتی افزود: بی تردید اثر بخشی این قبیل از طرح‌ها تنها در سایه عزم و اراده جمعی محقق خواهد شد و پلیس از تمامی شهروندان، انتظار آن را دارد تا به منظور حفظ سلامت خود و حقوق فردی و اجتماعی دیگر افراد در سطح جامعه، همواره در رعایت پروتکل‌های بهداشتی کوشا باشند.",
    "title": "اعمال قانون بیش از ۵۵ هزار خودرو در استان مرکزی"
  },
  {
    "": 129,
    "url": "https://mehrnews.com//news/5214275/رادیو-گفت-وگو-در-دعوت-از-قطب-های-مختلف-اندیشه-ای-موفق-بوده",
    "text": "به گزارش خبرنگار مهر، رضا کوچک زاده تهمتن مدیر رادیو گفت و گو در سالروز تاسیس این شبکه رادیویی در ۲۷ اردیبهشت که پانزدهمین سالگرد این شبکه است، بیان کرد: کارآمدی رادیو گفت‌وگو رابطه نزدیکی با رضایت جامعه مخاطب دارد. با توجه به اینکه نقش گفت‌وگو از دیرباز در فرهنگ ایرانی و اسلامی گران‌بهاست و جامعه کنونی ما نیز همواره این امر ضرور را طلب می‌کند، قطعاً اهمیت رویکرد کنونی ما در آینده مخاطبان بسیار بیشتری خواهد داشت.\n\nوی درباره اینکه چقدر در رویکردهای مورد نظر در برقراری گفتگو موفق بوده‌اند، بیان کرد: قضاوت در خصوص توفیق یا عدم توفیق و یا توفیق نسبی در این خصوص با جامعه مخاطبان این شبکه است اما همکاران همه تلاش خود را در راستای انجام ماموریت‌های این شبکه معطوف داشتند و دارند. از جمله اهداف اصلی رادیو گفت‌وگو تسهیل گفت‌وگو میان اقشار نخبه و جامعه فرهیختگانی کشور در مبادی مختلف برای رسیدن به یک وحدت رویه در جهت کاهش دادن پراکندگی‌های موجود و کم کردن از حجم مشکلات اندیشه‌ای در کشور بوده است.\n\nکوچک زاده با اشاره به برنامه‌های این شبکه عنوان کرد: ما بستری برای این مهم تدارک دیده‌ایم تا در وجوه مختلف فرهنگی، اقتصادی، سیاسی، اجتماعی و غیره قطب‌های مختلف فکری، جامعه را میزبانی کرده و بر سر سفره این رسانه، نوعی از همدلی را ایجاد کنیم.\n\nوی به حضور اقشار مختلف در برنامه‌ها اشاره و بیان کرد: از این روی ما اقشار مختلف جامعه از دانشگاه، حوزه، تشکل‌های صنفی، احزاب سیاسی، کلوب های فرهنگی، سیاستمداران، حکمرانان، اقشار مردمی و سایر بخش‌های متکثر کشور را در برنامه‌ها دعوت کرده و در چارچوبی از تضارب آراء و اندیشه به پرسش می‌کشانیم تا بتوان برای پاره‌ای از احتجاجات جامعه پاسخی مناسب و درخور پیدا کنیم.\n\nمدیر رادیو گفت‌وگو در ارتباط با عملکرد این شبکه نسبت به گام دوم انقلاب معتقد است: همانگونه که مقام معظم رهبری در ابتدای بیانیه گام دوم انقلاب از «ورود انقلاب اسلامی به دومین مرحله خودسازی، جامعه‌پردازی و تمدن‌سازی» سخن می‌گوید، وظیفه ما در حوزه گفتمان سازی خطیرتر خواهد بود. ما در مسیر پرکردن فاصله میان «باید ها» و «واقعیت‌ها» ی انقلاب اسلامی و مدنظر معظم له، تلاش کرده‌ایم بدنه کارشناسی کشور را در خانه گفت و شنودی رادیو گفت‌وگو کنار هم بنشانیم و در بستر نقادی سخت شرایط موجود و سهل انگاری‌های گذشته برای آینده روشن، گفتمان‌ها و سلایق را به یک هارمونی نسبی نزدیک کنیم چراکه وظیفه و رسالت ما تبیین و ترویج گفت و گوست.\n\nکوچک زاده افزود: تبیین گفتمان انقلاب اسلامی در میان جامعه مخاطب و ترویج کلان گفتمان‌های اقتدار همچون «ما می‌توانیم» و «مقاومت» از مهمترین وظایف ما در رادیو گفت‌وگوست. در این مسیر برنامه‌سازی‌های ما در راستای مواردی چون تبیین مکتب شهید سلیمانی تا تمدن سازی نوین اسلامی، تبیین ابعاد بیانیه گام دوم انقلاب، ترویج عدالت گرایی و تحول خواهی، روشنگری پیرامون ظرفیت‌های کشور، گفتگو پیرامون اخلاق اسلامی در میان مردم و حکمرانی جامعه، تکیه بر علم و پژوهش، مقابله با استکبار و غربگرایی و غرب باوری، تلاش برای تبیین ضرورت افزایش اقتدار کشور و موارد متعددی از این سنخ شکل گرفته است.\n\nوی در پایان مانایی و پویایی این شبکه را در پیوند مستقیم با جامعه مخاطبان و همراهان این شبکه دانست و اظهار امیدواری کرد: در تحولات روز آمد برنامه سازی های این شبکه این پیوند دوچندان شود. گفت‌وگو کالای گران‌بهای جامعه ایرانی است و امیدوارم که در چشم‌انداز آینده کشور بیش از آنکه اختلاف رخ نشان دهد، اتحاد ناشی از گفت‌وگو بر سریر اندیشه‌ای کشور تبلور پیدا کند.",
    "title": "رادیو «گفت‌وگو» در دعوت از قطب‌های مختلف اندیشه‌ای موفق بوده است؟"
  },
  {
    "": 130,
    "url": "https://mehrnews.com//news/5214295/شناسایی-۵۷-رشوه-بگیر-مرتبط-با-مجموعه-های-قضائی",
    "text": "به گزارش خبرگزاری مهر، حجت ‎الاسلام علی عبداللهی رئیس مرکز حفاظت و اطلاعات قوه قضائیه در شورای عالی قضائی با ارائه گزارشی از شناسایی و برخورد با عناصر ناسالم مرتبط با مجموعه‌های قضائی گفت که تاکنون ۵۷ نفر طی دو مرحله به اتهام فساد و دریافت رشوه بازداشت شده‌اند.\n\nوی توضیح داد که بازداشت‌شدگان شامل ۱۰ کارمند سازمان ثبت اسناد و املاک، ۴۲ تن از وکلای دادگستری و ۵ نفر از کارچاق‌کن‌ها و اعضای مؤسسات حقوقی می‌شوند که ۲۹ نفر زن و ۲۷ نفر از آنها مرد هستند و کل مبالغی که تحت عنوان رشوه از آنها کشف شده بیش از ۱۳ میلیارد ریال است.",
    "title": "شناسایی ۵۷ رشوه بگیر مرتبط با مجموعه‌های قضائی"
  },
  {
    "": 131,
    "url": "https://mehrnews.com//news/5214284/بررسی-مساله-فلسطین-در-دیدار-ظریف-با-پاپ",
    "text": "به گزارش خبرنگار مهر، محمدجواد ظریف پس از دیدار با پاپ و مقامات عالی رتبه واتیکان گفت: در این دیدار در مورد شرایط بین‌المللی وضعیت تحریم‌ها، بحث اخلاق در جامعه جهانی، اهمیت حمایت از کانون خانواده و مساله فلسطین گفتگو کردیم.\n\nوزیر امور خارجه افزود: بعد از ملاقات با جناب پاپ، با نخست وزیر و وزیر امور خارجه واتیکان دیدار داشتیم و این مسائل و همچنین روابط بین واتیکان و جمهوری اسلامی ایران مورد بحث و بررسی قرار گرفت.\n\nوی همچنین گفت: این دیدارها بسیار مهم و خوب بود. به خصوص در شرایط کنونی که مردم فلسطین در شرایط بسیار تاسف باری هستند؛ همچنین وضعیت تحریم‌ها بر مردم لبنان که اثر بدی گذاشته است و کلیسای کاتولیک نیز نسبت به شرایط در لبنان نیز حساس است، گفتگوهای خوبی در همه این زمینه‌ها و تبادل نظر صورت گرفت.",
    "title": "بررسی مساله فلسطین در دیدار ظریف با «پاپ»"
  },
  {
    "": 132,
    "url": "https://mehrnews.com//news/5214251/بازداشت-۳-نفر-از-مأموران-سد-معبر-در-پی-ضرب-و-شتم-یک-دستفروش",
    "text": "‎به گزارش خبرگزاری مهر، ‎غلامرضا نوفرستی، دادستان عمومی و انقلاب شهرستان ری از بازداشت سه نفر از مأموران سد معبر که اقدام به ضرب و شتم یک دستفروش کرده بودند، خبر داد و عنوان کرد: پس از انجام بررسی‌های قضائی، سه نفر از مأموران سد معبر که اقدام به ضرب و شتم یک دستفروش کرده بودند، بازداشت شدند و تحقیقات در خصوص دستگیری نفر چهارم نیز در حال انجام است.\n\nدادستان عمومی و انقلاب شهرستان ری با اشاره به اعلام شکایت شاکی خاطرنشان کرد: شاکی ضمن اعلام شکایت خواستار رسیدگی به موضوع ضرب و شتم و تخریب اموالش شد.\n\nوی با بیان اینکه شاکی چند سال به صورت سیار در مقابل مغازه‌ای اقدام به عینک فروشی می‌کرده است، اظهار کرد: متهمان به صورت هفتگی از افراد دستفروش مبلغی پول دریافت می‌کردند تا اجازه دهند که دستفروشان فعالیت کنند.\n\n‎نوفرستی تصریح کرد: شاکی به دلیل اینکه چهار هفته اخیر فروشی نداشته در نتیجه نتوانسته تا مبلغ مورد نظر مأموران سد معبر شهرداری را بپردازد؛ به همین دلیل مورد ضرب و شتم آن‌ها قرار گرفته است.\n\nدادستان عمومی و انقلاب شهرستان ری تاکید کرد: رسیدگی‌های قضائی در خصوص این پرونده ادامه دارد و با جدیت با عوامل آن برخورد خواهد شد.\n\nبه گزارش مهر، ‎۲۴ اردیبهشت ماه بود که در پی انتشار ویدئویی در فضای مجازی مبنی بر ضرب و شتم یک دستفروش توسط تعدادی از مأموران سد معبر شهرداری در شهر ری، غلامرضا نوفرستی، دادستان عمومی و انقلاب شهر ری از صدور دستور قضائی به منظور شناسایی و برخورد با عوامل ضرب و شتم این دستفروش خبر داد.",
    "title": "بازداشت ۳ نفر از مأموران سد معبر در پی ضرب و شتم یک دستفروش"
  },
  {
    "": 133,
    "url": "https://mehrnews.com//news/5213996/افزایش-سهم-دانشگاه-در-تربیت-منابع-انسانی-مورد-نیاز-در-توسعه-استان",
    "text": "به گزارش خبرگزاری مهر به نقل از دانشگاه جامع علمی کاربردی، سلیمان عباسی در جشنواره تجلیل از مدرسان برتر این دانشگاه در استان قزوین اظهار داشت: در حال حاضر ۳۴ هزار و۷۵۹ مدرس در این دانشگاه فعالیت می‌کنند که از این تعداد ۲۵ هزار مدرس فعال هستند.\n\nوی در ادامه ضمن قرائت متن پیام دکتر محمدحسین امید رئیس دانشگاه جامع علمی کاربردی اظهار داشت: با اجرای طرح پالایش و ساماندهی مدرسان علمی کاربردی می‌توان با قاطعیت عنوان کرد که امروز همه مدرسان دانشگاه برتر و شایسته تقدیر هستند ولی به جهت شرایط حاکم بر این دانشگاه مقرر شد تا سقف ۱ درصد از مدرسان فعال به کمیته مرکزی جشنواره در سازمان مرکزی دانشگاه معرفی و کارنامه فعالیت‌شان برای ارزیابی نهایی مورد بررسی قرار گیرد.\n\nعباسی افزود: خوشبختانه استان قزوین از ۱۰۰ درصد از ظرفیت اختصاص یافته شده به استان‌ها استفاده کرد و امروز ۶ مدرس از این استان به عنوان مدرسان برتر معرفی و از آنها تجلیل خواهد شد.\n\nوی بیان کرد: در این مدت تلاش شد تا با تدوین شاخص‌های منطقی، قابل سنجش و متناسب با شرایط دانشگاه بتوانیم فعالیت‌های مدرسان را در سه محور فعالیت‌های آموزشی، پژوهشی و فرهنگی بسنجیم که به همین منظور همه توان دانشگاه در یک بازه زمانی محدود به کارگیری شد.\n\nمعاون فرهنگی و دانشجویی دانشگاه جامع علمی کاربردی افزود: اهداف کلان این دانشگاه با توجه به سند ۵ ساله دوم متمرکز بر افزایش سهم این دانشگاه به عنوان تربیت کننده منابع انسانی مورد نیاز در توسعه استان‌ها خواهد بود و در این میان ارتقای هویت‌مداری و مسئولیت‌پذیری نقشی محوری خواهد داشت.\n\nوی بیان کرد: تلاش ما این بوده است که دانشگاه جامع علمی کاربردی پویا، چابک و کارآفرین باشد و بتوانیم در سطح بین المللی فعالیت کنیم که امروز شاهد برداشتن گام‌هایی ارزشمند در این بخش هستیم.",
    "title": "افزایش سهم دانشگاه در تربیت منابع انسانی مورد نیاز در توسعه استان"
  },
  {
    "": 134,
    "url": "https://mehrnews.com//news/5214290/ورود-سازمان-بازرسی-به-تخلفات-بانک-ها-دست-رشوه-بگیران-رو-شد",
    "text": "به گزارش خبرگزاری مهر، حجت‌الاسلام حسن درویشیان رئیس سازمان بازرسی کل کشور در جلسه شورای عالی قضائی از لغو یکی از بخشنامه‌های بانک ملی با پیگیری‌های این سازمان خبر داد که بانک مذکور از سال ۹۴ بر خلاف مقررات شورای پول و اعتبار صدها میلیارد تومان از طریق دریافت یک درصد کارمزد از مشتریان درآمدزایی کرده و رقم دریافتی یک استان بالغ بر ۵ میلیارد و یکصد میلیون تومان بوده که مقرر شده این ارقام به مشتریان برگردانده شود.\n\nوی همچنین با ارائه گزارشی از شناسایی و برخورد با کارکنان متخلف برخی دستگاه‌های اجرایی از دستگیری یکی از کارکنان بانک ملی در استان گلستان خبر داد که با سوءاستفاده از موقعیت شغلی و سهل‌انگاری مسئولان مافوق، با جعل امضای ۳۳ تن از مشتریان بانک، اقدام به برداشت ۵۰ میلیارد ریال از وجوه ۵۵ فقره سپرده و واریز به حساب خود و اعضای خانواده‌اش کرده بود.\n\nحجت‌الاسلام درویشیان ادامه داد: همچنین یکی از مدیران ارشد بانک ملی در استان گلستان که اقدام به اخذ حداقل ۳۰ عدد سکه بهار آزادی و چندین هزار دلار به علاوه وجوه نقدی دیگر و یک باب منزل مسکونی با نصف قیمت واقعی به عنوان رشوه از واحدهای تولیدی و اشخاص حقیقی و حقوقی در قبال انجام کارشناسی و پرداخت تسهیلات کرده که پرونده وی در حال رسیدگی است.\n\nبه گفته رئیس سازمان بازرسی کل کشور، یکی از مسئولان بانک کشاورزی استان گلستان نیز با استفاده از موقعیت شغلی و همکاری با چند تن از دوستانش از ابتدای سال ۹۸ تاکنون با وعده پرداخت تسهیلات ۵۰ میلیون ریالی بلاعوض از محل اعتبارات سیل به برخی افراد عمدتاً روستایی اقدام به اخذ قراردادهای سفید امضا از آنها کرده و پس از واریز تسهیلات، ۹۰ تا ۹۵ درصد تسهیلات را به نفع خود برداشت و باقیمانده موجودی در کارت بانکی را به مشتریان تحویل می‌داد که از این طریق بالغ بر ۲۶ میلیون ۵۲۲ هزار ریال به نفع خود تصاحب کرده و موجب تضییع بیش از ۱۴۸ میلیون ریال حقوق دولتی شده که در حال حاضر در بازداشت به سر می‌برد.",
    "title": "ورود سازمان بازرسی به تخلفات بانک‌ها/ دست رشوه بگیران رو شد"
  },
  {
    "": 135,
    "url": "https://mehrnews.com//news/5214264/درگیری-های-فلسطین-مخاطرات-منطقه-ای-دارد-تلاش-های-کمیته-چهارجانبه",
    "text": "به گزارش خبرگزاری مهر به نقل از خبرگزاری اسپوتنیک، «دیمیتری پسکوف» سخنگوی دفتر ریاست جمهوری روسیه امروز دوشنبه در سخنانی اعلام کرد که تلاش‌های فراوانی برای حل درگیری ها میان رژیم صهیونیستی و فلسطین در چارچوب کمیته چهارجانبه انجام شده است.\n\nسخنگوی دفتر ریاست جمهوری روسیه در این خصوص تأکید کرد: منطقه غرب آسیا در قاره دیگری نیست. این منطقه در همسایگی ماست. در حقیقت این جنگ برای وضعیت متزلزل کنونی بسیار خطرناک است. آشکار است که این درگیری خطراتی را در صورت ادامه و گسترش ایجاد خواهد کرد. نظام امنیت منطقه تا حدودی شکننده است.\n\nوی در ادامه افزود: بسیار مهم است که اجازه ندهیم خشونت پیشرفت کند.\n\n«ولادیمیر پوتین» رییس جمهور روسیه و اعضای شورای امنیت این کشور نیز در روزهای پیش با برگزاری نشستی درباره آخرین تحولات مرتبط با جنایت صیهونیست‌ها علیه مردم مظلوم فلسطین گفتگو کردند.\n\nرییس جمهور روسیه در این خصوص گفت: این درگیری‌ها به طور مستقیم بر امنیت ما تأثیر می گذارد. از همکارانم می‌خواهم درباره وضعیت کنونی در غرب آسیا، صحبت کنند. منظورم افزایش درگیری‌ها میان فلسطین و اسراییل است. این موضوعات مستقیماً تهدید امنیتی برای ما به شمار می آیند.\n\nبیش از یک هفته از آغاز دور جدید تحولات در کرانه باختری و نوارغزه می‌گذرد و آنچه که در ابتدا ایستادگی فلسطینی‌های ساکن قدس در برابر تجاوز اشغالگران در محله «شیخ جراح» بود؛ اکنون نه تنها به دیگر شهرهای مستقر در اراضی اشغالی نظیر «لاد»، «عکا» و «حیفا» نیز کشیده شده؛ بلکه شاهد آن هستیم که در گوشه و کنار جهان، به ویژه قاره سبز نیز افکار عمومی از جنایات صهیونیست‌ها به تنگ آمده و خشم گروه‌های مختلف مردمی فوران کرده است.\n\nگفتنی است که وزارت بهداشت غزه اعلام کرد که شمار شهدای فلسطینی در حملات رژیم اشغالگر به ۲۰۰ نفر از جمله ۵۸ کودک و ۳۵ زن رسید. همچنین در این مدت ۱۳۰۰ فلسطینی زخمی شدند.",
    "title": "درگیری‌های فلسطین مخاطرات منطقه‌ای دارد/ تلاش‌های کمیته چهارجانبه"
  },
  {
    "": 136,
    "url": "https://mehrnews.com//news/5214276/رد-صلاحیت-گسترده-در-البرز-وجود-نداشت",
    "text": "به گزارش خبرنگار مهر، علیرضا عباسی بعد از ظهر دوشنبه در نشست خبری با اصحاب رسانه که در خانه ملت کرج برگزار شد اظهار کرد: مدیریت شهر و روستا بر اساس قانون اساسی به وسیله انتخاب مردم و تعیین شوراها انجام می‌شود.\n\nوی بیان کرد: یکی از اقداماتی که باید بر اساس قانون صورت بگیرد تعیین حداقل شاخص‌های نامزدها توسط هیأت‌های نظارت و اجرایی صورت گیرد تا مردم نیز بتوانند نامزدها را بر اساس معیار حداکثری انتخاب کنند.\n\nسخنگوی هیئت عالی نظارت بر انتخابات شورای شهر و روستا استان البرز تصریح کرد: برخلاف ادعاهایی که صورت می‌گیرد، رد صلاحیت گسترده در البرز وجود نداشت و تأیید صلاحیت‌ها با روند معقول نیست.\n\nوی خاطرنشان کرد: از اسفند ماه سال گذشته روند تأیید صلاحیت‌ها را آغاز کردیم و ۹۱ درصد داوطلبان انتخابات شوراها توسط هیأت اجرایی شهرستان‌ها تأیید و ۹ درصد رد صلاحیت شدند.\n\nعباسی با بیان اینکه پرونده افراد رد صلاحیت شده به طور مستقیم به هیأت نظارت استان فرستاده شد، گفت: در هیأت نظارت شهرستان‌ها نیز ۸۵ درصد تأیید صلاحیت شدند.\n\nوی اظهار کرد: در نهایت بعد از بررسی اعتراض‌ها از میان حدود ۲ هزار ثبت‌نام شده ۸۸ درصد داوطلبان انتخابات تأیید صلاحیت و ۱۲ درصد رد صلاحیت شدند.\n\nنماینده مردم کرج، فردیس و اشتهارد در مجلس با اشاره به تفاوت نظر هیأت نظارت و اجرایی بیان کرد: نهادهای مرجع استعلام برای هیأت اجرایی بر اساس اداره‌کل اطلاعات، نیروی انتظامی، دادگستری و ثبت اسناد است.\n\nوی تصریح کرد: در روند تأیید صلاحیت‌ها هیأت اجرایی بر اساس قانون، اطلاعات سپاه را نیز جزو مراجع استعلامی خود مورد استفاده قرار داده است.\n\nعباسی با بیان اینکه برخی از تفاوت تأیید صلاحیت‌ها نیز به کوتاهی هیأت اجرایی بر می‌گردد، خاطرنشان کرد: در هیأت‌های اجرایی برخی داوطلبان که نقص پرونده داشتند و در واقع اصلاً نباید ثبت‌نام می‌شدند تأیید صلاحیت شدند در حالی که این امر خلاف قانون بود و افرادی که به طور مثال سوءپیشینه یا مدرک تحصیلی خود را ارائه نکردند نباید به روند بررسی صلاحیت‌ها وارد می‌شدند در حالی که برخی از آنها تأیید صلاحیت شدند.\n\n۴۱۰ نفر به رد صلاحیت خود معترض بودند\n\nوی گفت: در حدود ۴۱۰ نفر به رد صلاحیت خود معترض بودند که با بررسی‌های صورت‌گرفته ۱۵۳ نفر آنها تأیید صلاحیت و ۲۵۷ نفر مابقی رد صلاحیت شدند.\n\nسخنگوی هیئت عالی نظارت بر انتخابات شورای شهر و روستا استان البرز با بیان اینکه در کرج ۲۰۰ نفر از افرادی که تأیید صلاحیت نشده بودند به این موضوع اعتراض کردند، اظهار کرد: اعتراض ۶۲ نفر از داوطلبان انتخابات شورای شهر در مرکز استان البرز پذیرفته و ۱۳۸ نفر دیگر رد صلاحیت شدند.\n\nوی بیان کرد: در فردیس از ۷۷ نفر معترض ۳۹ نفر تأیید و ۳۸ نفر رد صلاحیت شدند.\n\nعباسی با بیان اینکه در اشتهارد از ۱۵ معترض، دو نفر تأیید و مابقی رد صلاحیت شدند، عنوان کرد: از بین ۶۴ نفر داوطلب معترض به تأیید صلاحیت در شهرستان ساوجبلاغ ۲۶ نفر تأیید صلاحیت و ۳۸ نفر رد صلاحیت شدند.\n\nوی با بیان اینکه در نظرآباد از مجموع ۲۱ معترض به نتیجه تأیید صلاحیت چهار نفر تأیید و ۱۷ نفر رد صلاحیت شدند، عنوان کرد: در طالقان نیز از بین ۱۲ معترض به نتایج تأیید صلاحیت چهار نفر تأیید و هشت نفر نیز رد صلاحیت شدند.\n\nنماینده مردم کرج، فردیس و اشتهارد در مجلس متذکر شد: در حوزه چهارباغ از مجموع ۲۱ نفر معترض ۱۵ نفر تأیید و ۶ نفر رد صلاحیت شدند.",
    "title": "رد صلاحیت گسترده در البرز وجود نداشت"
  },
  {
    "": 137,
    "url": "https://mehrnews.com//news/5214268/صدور-کیفرخواست-برای-۵۱-کارمند-شهرداری-و-شورای-شهر-لواسان",
    "text": "به گزارش خبرگزاری مهر، علی القاصی مهر دادستان تهران در جلسه شورای عالی قضائی با ارائه گزارشی در خصوص کشف و شناسایی یک شبکه فساد سازمان یافته در شهرداری و شورای شهر لواسان گفت که افرادی با سوءاستفاده از جایگاه قانونی خود در این مجموعه‌ها با صدور مجوز برای ساخت و سازهای مسئله‌دار و نادیده گرفتن تخلفات متعدد ساختمانی، نقش مؤثری در تغییر کاربری زمین‌ها و تجاوز به اراضی ملی داشتند.\n\nوی با اشاره به صدور کیفرخواست برای ۵۱ متهم این پرونده به اتهام ارتشاء و وساطت در ارتشاء، پرداخت یا اخذ رشوه و تحصیل مال به نحو نامشروع و پولشویی، از ارجاع این پرونده به دادگاه کیفری تهران خبر داد و مجموع ارقام مربوط به این پرونده را بیش از ۸۰۰ میلیارد ریال اعلام کرد و گفت که پرونده برای برخی پرداخت‌کنندگان رشوه نیز مفتوح به رسیدگی است.",
    "title": "صدور کیفرخواست برای ۵۱ کارمند شهرداری و شورای شهر لواسان"
  },
  {
    "": 138,
    "url": "https://mehrnews.com//news/5214202/شفافیت-در-عمل-اجرا-شود-شورای-شهر-جای-پنهان-کاری-نیست",
    "text": "خبرگزاری مهر؛ گروه استان‌ها: انتخابات ششمین دوره شورای شهر و روستا تا چند هفته دیگر برگزار می‌شود؛ انتخاباتی که بناست مردم افرادی را برای مدیریت شهری انتخاب کرده و در شورا بگذارند.\n\nاما طی سال‌های اخیر شوراهای شهر کشور دچار حواشی زیادی بوده است؛ حواشی ریز و درشتی که گاهی باعث دلسردی مردم نیز شده. اما عامل این اتفاقات چیست و چطور می‌توان جلوی آن را گرفت؟\n\nبسیاری از کارشناسان سیاسی و اقتصادی، عدم شفافیت در شورای شهر را عامل فسادهای مختلف می‌دانند و معتقدند در صورت اجرای شفافیت بسیاری از این مسائل رفع شده و قطعاً مردم نیز طعم خدمت را خواهند چشید.\n\nدر این موضوع به سراغ فعالان فرهنگی و اجتماعی خراسان شمالی رفتیم و با آن‌ها گفتگو کردیم. رضا خدادادی، فعال رسانه‌ای خراسان شمالی در گفتگو با خبرنگار مهر به اهمیت ویژه شفافیت اشاره داشت و اظهار کرد: باید نامزدهای شورای شهر از هم اکنون شفافیت را در برنامه‌های خود قرار دهند.\n\nتصمیم پنهانی در شورای شهر وجود ندارد\n\nوی افزود: کاندیداها باید منابع مالی تبلیغاتی خود را کاملاً شفاف اعلام کنند تا مردم بدانند هر فرد چه میزان و از چه طریقی هزینه خواهد کرد.\n\nخدادادی شفافیت منتخبان را امری مهم برشمرد و گفت: تمام آرا، تصمیمات و نظرات کاندیداها در جلسات شورای شهر باید شفاف اعلام شود در حالی که طی سال‌های اخیر مشاهده می‌کردیم بسیاری از تصمیمات به صورت پنهانی گرفته می‌شد.\n\nفعال رسانه‌ای خراسان شمالی تصریح کرد: تمامی جلسات باید به صورت آنلاین به مخاطبان و مردم منتقل شود و هیچ بهانه‌ای برای جلوگیری از این عمل وجود ندارد زیرا مردم حق دارند تمام سخنان و حرکات نماینده خود را تحت نظر داشته باشند.\n\nوی افزود: رسانه‌ها باید به دور از جناح بازی شفافیت را از نامزدها و منتخبان مطالبه کنند زیرا در صورتی که شفافیت وجود نداشته باشد قطعاً فسادهای زیادی ایجاد خواهد شد.\n\nخدادادی در انتها از نامزدهای شورای شهر بجنورد خواست تا در چالش شفافیت شرکت کنند و گفت: در صورتی که نامزدها وارد این فضا و چالش نشوند یقیناً در آینده نیز پنهان کاری را سر لوحه کار خود قرار خواهند داد.\n\nنامزدها به حاشیه شهر سر بزنند / شفافیت باید در عمل باشد\n\nحجت الاسلام علیرضا ولی زاده، فعال جهادی بجنورد نیز در گفتگو با مهر اظهار داشت: کاندیداهای شورای شهر پیش از آغاز کار انتخاباتی خود حتماً از مناطق حاشیه شهر بجنورد بازدید کنند تا بدانند در شهر چه می‌گذرد.\n\nوی افزود: مردم حاشیه شهر بجنورد با مشکلات فراوان زیرساختی و کمبود امکانات دست و پنجه نرم می‌کنند که در صورت بی توجهی به آنان آسیب‌های اجتماعی فراوانی را به بار خواهد آورد.\n\nحجت الاسلام ولی زاده تصریح کرد: نامزدها باید بدانند شهر در چه وضعیتی قرار دارد تا پس از چند وقت از انتخابات بهانه نیاورند.\n\nاین طلبه جهادی ادامه داد: شفافیت رکن اصلی انتخابات است و اگر نامزدی شفاف نباشد قطعاً در آینده نیز پاسخگو نخواهد بود.\n\nوی افزود: نامزدها باید از حالا شفافیت در ابعاد مختلف را آغاز کنند زیرا این شفافیت باعث دلگرمی مردم و حضور گسترده‌تر آن‌ها در انتخابات می‌شود.\n\nحجت الاسلام ولی زاده با تاکید بر مشکلات مردم حاشیه شهر بجنورد، گفت: مردم این مناطق از شعار خسته هستند و به دنبال افرادی جهادی و کارآمد می‌باشند تا بتوانند مشکلات را حل کنند.\n\nشفافیت در بطن شورای شهر باشد\n\nسید ابراهیم فرامرزی، استاد دانشگاه خراسان شمالی نیز در گفتگو با خبرنگار مهر پیرامون انتخابات شورای شهر اظهار کرد: هر انتخابات اهمیت خاص خود را دارد و نباید شورای شهر را کمرنگ جلوه داد.\n\nوی افزود: طی سالیان اخیر شورای شهر به جای اینکه نقطه امید مردم شود باعث دل نگرانی شهروندان شده که این امر باید اصلاح شود.\n\nفرامرزی ادامه داد: یکی از عواملی که می‌تواند عملکرد شورای شهر را کارآمد کند، شفافیت در بطن شورا است به این نحو که هر گونه تصمیم، رأی، نظر، انتخاب سرمایه گذار و ارائه طرحی به صورت شفاف اعلام شود.\n\nاین استاد دانشگاه بیان داشت: طی سال اخیر برخی پروژه‌ها به صورت مبهم وارد شورای شهر بجنورد شد که در نهایت هیچ اثری نداشته و از دور خارج شد در حالی که اگر مردم می‌دانستند دقیقاً این طرح چیست و چه طور سر از بجنورد درآورده یقیناً شرایط متفاوت بود.\n\nوی در انتها گفت: از تمامی مردم می‌خواهیم رأی خود را بر مبنای شفافیت قرار دهند و آن زمان نامزدها نیز مجبور می‌شوند شفافیت را پذیرفته و به آن عمل کنند.\n\nجنبش دانشجویی خواهان شفافیت نامزدها است\n\nمحسن نجفی، مسئول مطالبه گری بسیج دانشجویی دانشگاه بجنورد شورای شهر را نمایندگان مستقیم مردم در اداره امور شهری دانست و ادامه داد: مردم این نمایندگان را به عنوان پل ارتباطی خود و حکومت می‌دانند لذا لازم است افرادی صالح، انقلابی، دارای برنامه، مؤمن، امانت دار و صادق انتخاب شوند.\n\nوی شفافیت را یکی دیگر از ویژگی‌های مهم نامزدهای شورای شهر عنوان کرد و افزود: نامزدها باید به صورت مستقیم موضع خود را در خصوص شفافیت اعلام کنند؛ البته این اعلام نظر پس از انتخابات یقیناً از سوی جنبش دانشجویی رصد می‌شود تا افراد خلف وعده نکنند.\n\nنجفی تصریح کرد: به این منظور صرفاً دم زدن از شفافیت ملاک نیست و نامزدها باید مشخص کنند در چه مواردی و به چه شکلی بناست شفافیت داشته باشند.\n\nمسئول مطالبه گری بسیج دانشجویی خراسان شمالی خاطرنشان کرد: طبق قوانین باید صفر تا صد جلسات شورای شهر علنی باشد مگر در موارد معدود که قانون آن را نیز مشخص کرده لذا کاندیداها باید بدانند که بنا نیست با هر بهانه‌ای جلسات را غیر علنی کنند.\n\nوی افزود: شفافیت پیش نیاز هر گونه پیشرفت است زیرا در گام نخست باعث کاهش زد و بندها، رانت‌ها، فسادها و گردش‌های مالی مشکوک می‌شود و پس از آن هم افزایی برای اصلاح امور صورت خواهد پذیرفت.\n\nنجفی در انتها گفت: جنبش دانشجویی خراسان شمالی در تمام دوران مسئولیت منتخبان تصمیم‌های آنان را رصد خواهد کرد و همواره به دنبال شفافیت بیشتر خواهد بود.\n\nحال باید دید نامزدهای انتخاباتی به این خواسته مطالبه گران لبیک خواهند گفت و در چالش شفافیت شرکت خواهند کرد و یا بهانه‌های گوناگون از این مسئله فرار خواهد کرد؟\n\nلازم به ذکر است خبرگزاری مهر با همکاری جنبش ازما چالش شفافیت کاندیداهای شورای شهر را راه اندازی کرده است و با اجرای این چالش رأی دهندگان می‌توانند با آگاهی بیشتر نسبت به انتخاب اعضای شورای شهر و روستا اقدام کنند.",
    "title": "شفافیت در عمل اجرا شود/ شورای شهر جای پنهان کاری نیست"
  },
  {
    "": 139,
    "url": "https://mehrnews.com//news/5214273/ثبت-۳۴۶-ابتلای-جدید-و-۵-فوتی-کرونا-در-لرستان",
    "text": "به گزارش خبرنگار مهر، مریم کوشکی امروز دوشنبه در جمع خبرنگاران در سخنانی با اشاره به وضعیت لرستان به لحاظ شیوع بیماری کرونا، اظهار داشت: در مجموع ۳۴۹ هزار و ۱۴۴ نمونه به آزمایشگاه‌ها ارسال شده است.\n\nوی با بیان اینکه جواب ۳۴۵ هزار و ۳۶۸ نمونه داده شده است، عنوان کرد: تعداد نمونه‌های مثبت کرونا در استان تا کنون ۱۱۲ هزار و ۹۸۲ مورد بوده است.\n\nمعاون بهداشت دانشگاه علوم پزشکی لرستان با بیان اینکه تعداد نمونه‌های منفی ۲۳۲ هزار و ۳۸۴ مورد بوده است، گفت: در مجموع تا کنون یک هزار و ۸۰۳ نفر به علت ابتلای به این بیماری در استان جان خود را از دست داده‌اند.\n\nوی تعداد بستری‌های مثبت و مشکوک به کرونا در استان را ۶۷۸ مورد عنوان کرد.\n\nبنابراین گزارش، تعداد مبتلایان به کرونا در لرستان تا روز گذشته ۱۱۲ هزار و ۶۳۶ مورد و فوتی‌ها نیز یک‌هزار و ۷۹۸ مورد بوده است.",
    "title": "ثبت ۳۴۶ ابتلای جدید و ۵ فوتی کرونا در لرستان"
  },
  {
    "": 140,
    "url": "https://mehrnews.com//news/5214225/لشکر-سلیمانی-در-صف-اول-حضور-در-انتخابات-دشمن-را-ناامید-می-کنیم",
    "text": "خبرگزاری مهر - گروه استان‌ها: یک ماه تا برگزاری انتخابات ریاست جمهوری و شوراهای اسلامی شهر و روستا باقیمانده است اما از هم اکنون شور و اشتیاق انتخاب این شهر را فرا گرفته است، اما برگزاری انتخابات در استان کرمان با سال‌های دیگر فرق بزرگی دارد و آن نبود سردار سلیمانی است.\n\nتمام مردم کرمان می‌توانند شهادت دهند که در برگزاری انتخابات دوره‌های گذشته سردار سلیمانی هیچ گاه مردم را به انتخاب فرد خاص و یا گرایش خاص ترغیب نکرد اما همیشه یک دغدغه داشت و آن انتخاب فردی انقلابی و ولایتمدار برای توسعه و پیشرفت کشور و بالا بردن پرچم اسلام، ولایت و انقلاب بود.\n\nحالا جوانان انقلابی کرمان یک بار دیگر برای مشارکت در انتخاب فردی اصلح و ولایتمدار که در مسیر انقلاب گام برمی دارند پرچم به دست گرفته‌اند و شور و شوق انتخاب استان را فرا گرفته است اما این بار آگاهانه‌تر و مسئولانه‌تر.\n\nحالا جوانان انقلابی کرمان یک بار دیگر برای مشارکت در انتخاب فردی اصلح و ولایتمدار که در مسیر انقلاب گام برمی دارند پرچم به دست گرفته‌اند و شور و شوق انتخاب استان را فرا گرفته است اما این بار آگاهانه‌تر و مسئولانه‌تر\n\nمردم کرمان همواره در دوره‌های گذشته درصد بالایی از مشارکت را به خصوص در انتخابات ریاست جمهوری رقم زده‌اند و یک بار دیگر خود را برای خلق حماسه آماده می‌کنند اما بدون شک در یک ماه باقیمانده فرصت مناسبی برای بررسی دقیق برنامه‌ها و سوابق کاندیداها است و در این مسیر شفاف سازی برنامه‌ها از جمله مهمترین کارهایی است کاندیداها باید انجام دهند.\n\nدر استان کرمان نیز در پس شیوع کرونا تبلیغاتی در فضای مجازی جای تبلیغات محیطی و دورهمی ها را خواهد گرفت و از هم اکنون نیز فضای مجازی شاهد گفت و شنودها و البته نوشتارهای مختلف در خصوص مشارکت و انتخاب صحیح است.\n\nدر همین زمینه در گلزار شهدای کرمان حضور یافتیم و پای صحبت برخی از مردم نشستیم.\n\nرمز موفقیت مکتب سلیمانی وحدت و هوشیاری در مقابل دشمن است\n\nآنچه که در گلزار شهدای این شهر نمایان است حضور اقشار مختلف مردم از گرایش‌های مختلف و از اقشار گوناگون است و همین رمز موفقیت مکتب سلیمانی است. این مکتب اتحاد و همبستگی اقشار مختلف ایران را در زیر سایه و پرچم اسلام و ولایت تبلیغ می‌کند.\n\nبه همین دلیل است که هر زمان از شبانه روز به گلزار شهدای کرمان بروید عده‌ای از مردم را می‌بینید که دور شهدای مقاومت جمع شده‌اند.\n\nاینها نه فقط مردم کرمانند بلکه از شهرهای مختلف و گاه از کشورهای مختلف محور مقاومت به این شهر می آیند و با فرمانده شهیدشان پیمان می‌بندند.\n\nمحمد جوان نیشابوری است که در گلزار شهدا کرمان حضور دارد، مردم اینجا در حال و هوایی معنوی دور مقبره شهید سلیمانی گرد آمده‌اند. در کنار پرچم ایران این روزهای پرچم حماس و فلسطین و حزب الله هم به چشم می‌خورد.\n\nبه وصیت سردار سلیمانی عمل می‌کنیم\n\nمحمد می‌گوید: مسیر سردار سلیمانی یعنی دفاع از غزه از مردم عراق و سوریه و یمن و بالا بردن پرچم اسلام و مبارزه با دشمنان اما در ایران ما برای برادرانمان در غزه دعا می‌کنیم وظیفه آنها مبارزه با دشمن در صف اول مقاومت است و وظیفه من در ایران دفاع از قلب جهان اسلام یعنی ایران است.\n\nوی می‌افزاید: طبق وصیت سردار سلیمانی ما در این برهه از زمان باید خود را برای حضوری پر شور در انتخابات آماده کنیم و به دشمن نشان دهیم مردم ایران از همیشه هوشیار تر هستند.\n\nطبق وصیت سردار سلیمانی ما در این برهه از زمان باید خود را برای حضوری پر شور در انتخابات آماده کنیم و به دشمن نشان دهیم مردم ایران از همیشه هوشیار تر هستند\n\nزهرا الیاسی نیز به همراه فرزندش در گوشه‌ای از گلزار نشسته است و می‌گوید: دشمن این روزها امیدوار است که پس از تحریم و فشارهای اقتصادی حضور مردم در انتخابات کمرنگ‌تر از گذشته شود اما مردم نباید در این تله بیفتند چون دشمن سال‌ها برنامه‌ریزی کرده تا حضور مردم را کمرنگ کند.\n\nهم آنها که ملت را تحریم کردند سردار سلیمانی را هم ترور کردند\n\nوی گفت: چه کسی جز دشمن و غرب تحریم‌ها را بر ملت ایران تحمیل کرد؟ مردم می‌دانند که مدیون خون شهدای مقاومت هستند و در مسیر آنها گام بر می‌دارند.\n\nوی ادامه داد: هزاران شهید و افرادی مانند شهید سلیمانی کیلومترها دور از وطن جان خود را از دست دادند تا انقلاب پر بار تر از گذشته باشد و حالا نوبت ماست که با انتخاب صحیح دشمن را ناامید کنیم.\n\nشمس‌الدین حقی یکی دیگر از زائران گلزار شهدای کرمان است که می‌گوید: آنچه که این روزها در غزه می‌گذرد نتیجه بیداری است که جبهه مقاومت در کشورهای ستم دیده ایجاد کرده است.\n\nهزاران شهید و افرادی مانند شهید سلیمانی کیلومترها دور از وطن جان خود را از دست دادند تا انقلاب پر بار تر از گذشته باشد و حالا نوبت ماست که با انتخاب صحیح دشمن را ناامید کنیم\n\nوی می‌افزاید: این روزها ملت‌های منطقه بیدار شده‌اند و ایران به گفته سردار سلیمانی قلب جهان اسلام است و نباید بگذاریم این پرچم لحظه‌ای زمین بماند، ما جوانان از اقشار مختلف در زمان انتخابات در کنار هم و دوش به دوش یکدیگر در انتخابات حاضر می‌شویم و نشان می‌دهیم این پرچم بیشتر از قبل برافراشته است چون ملت ایران بیدار هستند.\n\nانتخاب آگاهانه مردم در پای صندوق‌های رأی چه در عرصه ریاست جمهوری و چه شوراهای شهر و روستا می‌تواند آینده‌ای بهتر را با تکیه بر توان ملت ایران رقم بزند و مردم نیز خود را برای بررسی برنامه‌های شفاف کاندیداها مهیا می‌کنند.",
    "title": "لشکر سلیمانی در صف اول حضور در انتخابات/ دشمن را ناامید می‌کنیم"
  },
  {
    "": 141,
    "url": "https://mehrnews.com//news/5214278/آغاز-واکسیناسیون-خودرویی-کرونا-در-اراک",
    "text": "به گزارش خبرنگار مهر، محمد جمالیان ظهر دوشنبه در حاشیه بازدید از سایت دانشگاه فنی و حرفه‌ای امیرکبیر اراک، در جمع خبرنگاران بیان کرد: با همت و تلاش مسئولین استان و شهرستان، دانشگاه فنی و حرف‌های پسرانه امیرکبیر اراک به عنوان سومین مرکز واکسیناسیون گروه‌های هدف آماده سازی و راه اندازی شد.\n\nوی افزود: این مرکز با هدف ارائه خدمت به گروه‌های سالمند و افرادی که مشکل رفت و آمد داشته و توانایی حرکت ندارند، راه اندازی شده و با توجه به فضای مناسب و نسبتاً وسیع این دانشگاه، این امکان فراهم شده تا ورود ماشین به محوطه و بدون نیاز به پیاده شدن سرنشین، فرآیند تزریق واکسن توسط همکاران بهداشتی انجام شود.\n\nجمالیان با اشاره به اینکه، با اضافه شدن این مرکز واکسیناسیون، ضمن تسریع در فرآیند تزریق به گروه‌های هدف، افزود: سالمندان که حضور در اجتماع برای آنان بسیار خطرناک است در کمترین زمان و با رعایت فاصله اجتماعی مناسب واکسن‌های مورد نظر را دریافت می‌کنند.\n\nرئیس دانشگاه علوم پزشکی اراک، ضمن اشاره به اینکه واکسیناسیون گروه سنی ۷۰ ساله‌ها از هفته آینده آغاز می‌شود، گفت: برای سهولت تزریق و راحتی مردم و ایجاد محیطی امن و آرام، نیازمند تهیه و تدارک مراکز بیشتر برای تزریق هستیم و امیدواریم اداراتی که امکان و زیرساخت‌های لازم را دارند در این زمینه دانشگاه علوم پزشکی را یاری کنند.\n\nوی با تاکید بر اینکه در دوره‌های آتی، واکسن‌های بیشتری را وارد استان خواهیم کرد، یادآور شد: دانشگاه علوم پزشکی اراک از لحاظ پوشش جمعیتی در تزریق واکسن، برترین مرکز استان و دانشگاه علوم پزشکی در کشور شناخته شده و این امر موجب جلب نظر و توجه وزارت بهداشت، درمان و آموزش پزشکی نیز قرار گرفته است.\n\nدکتر جمالیان همچنین ضمن تشکر از زحمات معاون بهداشتی، رئیس مرکز بهداشت اراک و دیگر همکاران معاونت بهداشتی در تحقق این امر و رسیدن به این جایگاه، بیان کرد: قطعاً کسب این جایگاه و البته از همه مهمتر تلاش برای حفظ سلامتی هر چه بیشتر همنوعان، بدون همدلی و وفاق و اتحاد و حفظ وحدت رویه ممکن نبود و اتفاق نمی‌افتاد.\n\nرئیس دانشگاه علوم پزشکی اراک در پایان از به اتمام رسیدن کار واکسیناسیون گروه‌های سنی ۷۵ سال به بالا تا اواخر هفته خبر داد.",
    "title": "آغاز واکسیناسیون خودرویی کرونا در اراک"
  },
  {
    "": 142,
    "url": "https://mehrnews.com//news/5214263/محرومیت-زدایی-و-خدمت-رسانی-سرلوحه-ماموریت-های-سپاه-پاسداران",
    "text": "به گزارش خبرنگار مهر، سردار سید ضیاالدین حزنی در حاشیه آئین امضای تفاهمنامه خدمت رسانی قرارگاه محرومیت زدایی سپاه و سازمان بسیج اصناف در روستای باغ نو دهستان قمرود، در گفتگو با خبرنگاران با بیان اینکه مأموریت اصلی و اساسی سپاه پاسداران انقلاب اسلامی، حفظ امنیت پایدار در کشور است، گفت: سپاه در کنار این مأموریت اصلی و اساسی بحث محرومیت زدایی و مردم داری را نیز سرلوحه کار خویش قرار داده است.\n\nمعاون هماهنگ کننده قرارگاه محرومیت‌زدایی سپاه پاسداران با اشاره به اینکه در حاشیه شهرهای استان‌های محروم و در محلات کم برخوردار و نقاط مرزی حساس؛ کارهای خوبی تا به امروز توسط همه رده‌ها و به ویژه قرارگاه‌های سپاه، سپاه‌های استانی و همه سازمان‌های تحت امر سپاه انجام شده است، افزود: امروز ما شاهد یک اتفاق خوب از بسیج اصناف کشور و بسیج اصناف سپاه استان قم در حاشیه شهر و در یک دهستان هستیم و همچنان باید کارهایی که امیدواری را در مردم روستا ایجاد می‌کند، در سطح کشور و مناطق محروم انجام دهیم.\n\nوی با اشاره به تفاهم‌نامه‌ای که بین قرارگاه محرومیت زدایی سپاه و سازمان بسیج اصناف امضا گردید، ادامه داد: ما برای اولین بار در استان خراسان شمالی و در بار دوم در حاشیه‌های شهر قم، از این طرح بازدید کردیم و باید نتیجه کار را در بحث محرومیت‌زدایی و مردم داری ببینیم و این قرارداد و تفاهم نامه باید با همه سازمان‌های بسیج انجام شود.\n\nحزنی با بیان اینکه ما نمی‌توانیم فقر را ریشه کن کنیم و باید وضعیتی در کشور به وجود بیاید و همه ی کسانی که پشت میزهای جمهوری اسلامی ایران نشسته‌اند وظایف خودشان را نسبت به مردم نیازمند و مناطق محروم و دهستان‌های حاشیه شهرها انجام دهند، گفت: عقب ماندگی نشان دهنده این است که برخی کار خودشان را انجام نداده‌اند و این نتیجه‌ی کم کاری‌های برخی است.\n\nوی با اشاره به اینکه برخی کارها را بدون پشتوانه مالی و روحیه جهادی نیز می‌توان انجام داد و باید حل این عقب ماندگی را بین خودمان توزیع کنیم و همه نهادها در کنار سپاه پاسدارن، متمرکز بر رفع مشکلات مردم باشند، افزود: امسال فرصت خوبی برای محرومیت زدایی است و باید کمر فقر را در برخی مناطق بشکنیم، و اگر نتوانستیم فقر را ریشه کن و یابه حداقل برسانیم برای رفع آن برنامه ریزی کنیم.\n\nمعاون هماهنگ کننده قرارگاه محرومیت‌زدایی سپاه پاسداران انقلاب اسلامی با تاکید بر اینکه همه رده‌های خدمات رسان در سپاه و بسیج از جمله سازندگی، قرارگاه مرکزی محرومیت زدایی، قرارگاه پیشرفت، نیروهای تحت امر سپاه و قرارگاه‌های عملیاتی آمادگی دارند که وظایف خود را نسبت به مردم نیازمند مناطق محروم انجام دهند، ادامه داد: از کسانی که در پشت میزهای مسئولیت جمهوری اسلامی ایران نشسته‌اند و وظایف شأن را به عنوان خدمتگزار مردم به خوبی انجام می‌دهند، قدردانی می‌کنم و امیدوارم با عمل به سفارشات رهبر معظم انقلاب که همواره چراغ راه سپاه و بسیج بوده و خواهد بود بتوانیم موجبات خشنودی ایشان را فراهم کنیم.",
    "title": "محرومیت زدایی و خدمت رسانی، سرلوحه ماموریت های سپاه پاسداران است"
  },
  {
    "": 143,
    "url": "https://mehrnews.com//news/5214269/بدون-توسعه-شایستگی-معلمان-تحول-در-آموزش-وپرورش-امکان-پذیر",
    "text": "به گزارش خبرگزاری مهر، علیرضا کمرئی در جمع هنرآموزان شرکت کننده در رویداد تربیت مربی کارآفرینی هنرستان‌ها در فضای مجازی، اظهار کرد: این دوره آموزشی در امتداد اجرایی بندهایی از تفاهم‌نامه آموزش‌وپرورش با سازمان فناوری اطلاعات، پیرامون آموزش مربیان انجام می‌شود و به دلیل پرداختن به بعد مهمی از نیازهای حرفه‌ای هنرآموزان دارای اهمیت فراوان است.\n\nکمرئی گفت؛ این دوره آموزشی ازنظر روش، ارائه‌کنندگان و محتوا، ارزش متفاوت‌تری نسبت به دوره‌های مشابه گذشته دارد، زیرا آموزش در فضای مجازی با رویکرد تعاملی، یادگیری فعالیت محور، بهره‌گیری از یادگیری و ارزشیابی پروژه محور در فرآیند آموزش، با مشارکت و پیش‌قدم شدن یک حوزه تخصصی انجام می‌شود و در محتوا نیز موضوع این رویداد، آموزش کارآفرینی است که به دلایل متعدد دارای اهمیت بالایی است.\n\nعضو شورای معاونین وزارت آموزش‌وپرورش گفت: در لزوم گسترش آموزش کارآفرینی، چند باور اساسی باید شکل‌گرفته و تقویت شود. نخست آن‌که به‌شدت به گسترش یادگیری‌ها در این حوزه نیاز داریم و کارآفرینی آموزش دادنی و یادگرفتنی است و نباید در این مسیر متوقف شویم. دوم، هنرجویان بیش از سایر متربیان به مهارت‌های کارآفرینی نیاز دارند و با قرار گرفتن در این مسیر می‌توانند به‌عنوان محرک نظام اشتغال عمل کنند. خوداشتغالی یا کارآفرینی نیاز جدی حوزه کار و اشتغال است و آموزش مؤثر هنرجویان می‌تواند مقدمه یک تحول چشمگیر در این عرصه به‌حساب آید. سوم، به دلیل غیرتخصصی بودن اغلب دبیران در این درس، به توسعه بیشتر معلمان برای بهبود جریان یادگیری هنرجویان در هنرستان‌ها نیاز داریم و این امر با آموزش هنرآموزان آغاز می‌شود. آموزش معلمان کارآفرینی مبدأ پیشرفت و توسعه یادگیری بیشتر در این عرصه است؛ و درنهایت این که توسعه حرفه‌ای، امری فردی، داوطلبانه و مستمر است و بدون انگیزه کافی یادگیرندگان، محقق نمی‌شود.\n\nوی افزود: شرکت در این قبیل رویدادها نقطه عزیمت برای یک سفر دائمی در حوزه شغلی است و حرفه‌ای شدن با آن معنا پیدا می‌کند و توقف در این سفر بی‌معناست.\n\nمعاون متوسطه وزارت آموزش‌وپرورش در ادامه بابیان این که، در زیست‌بوم جدید معلمان با سرعتی قابل‌توجه در مسیر توسعه حرفه‌ای خویش قدم گذاشتند و یادگیری‌های آنان در دانش پداگوژیک، دانش فناورانه و ابعاد محتوایی به‌سرعت گسترش یافت، اظهار کرد: یادگیری در حین عمل و در درون بافت سازمان به نحو مؤثرتری عمل می‌کند و به همین دلیل باید به رویکرد غالب در توسعه حرفه‌ای معلمان و مدیران تبدیل شود.\n\nکمرئی خاطر نشان کرد آموزش‌وپرورش با طرح ایده‌ای جدید «جوامع یادگیری» به دنبال خلق موقعیت‌ها و فرصت‌هایی متنوع برای توسعه معلمان است. امیدواریم این طرح به‌زودی اجرایی شود. درهرصورت رویداد امروز نیز کاملاً هم‌راستا باهدف ما در بهبود شایستگی‌های حرفه‌ای معلمان است.\n\nدر این دوره‌ها تاکنون ۴۰۰ هنرجوی درس کارآفرینی به توسعه یادگیری خود در مقوله کارآفرینی با رویکرد کسب‌وکارهای فناورانه پرداخته‌اند و این آموزش‌ها با همکاری سازمان فناوری اطلاعات همچنان ادامه دارد.",
    "title": "بدون توسعه شایستگی‌ معلمان، تحول در آموزش‌وپرورش، امکان‌پذیر نیست"
  },
  {
    "": 144,
    "url": "https://mehrnews.com//news/5214267/تأئید-صلاحیت-۷۵۰-داوطلب-انتخاب-شورای-شهر-در-استان-مرکزی",
    "text": "به گزارش خبرنگار مهر، بهروز اکرمی دوشنبه در جمع خبرنگاران، با بیان اینکه افرادی که نسبت به عدم تأئید صلاحیت خود اعتراض دارند، می‌توانند اعتراض خود را تا ۲۸ اردیبهشت ماه به فرمانداری‌ها و یا هیئت عالی نظارت بر انتخابات شوراهای اسلامی کشور اعلام کنند، اظهار کرد: صلاحیت ۷۵۰ نفر از داوطلبین انتخابات شوراهای اسلامی شهر پس از بررسی در هیئت اجرایی و نظارت شهرستان‌ها و استان تأیید شده است.\n\nاکرمی خاطر نشان کرد: انتخابات سیزدهمین دوره ریاست جمهوری همزمان با انتخابات میان‌دوره‌ای مجلس شورای اسلامی در ۶ حوزه، میان‌دوره‌ای مجلس خبرگان رهبری در سه حوزه انتخاباتی و انتخابات شوراهای اسلامی شهر و روستا در یک هزار و ۳۷۲ شهر و ۴۰ هزار و ۶۲۰ روستا و تیره عشایری ۲۸ خرداد ۱۴۰۰ برگزار می‌شود.",
    "title": "تأئید صلاحیت ۷۵۰ داوطلب انتخاب شورای شهر در استان مرکزی"
  },
  {
    "": 145,
    "url": "https://mehrnews.com//news/5213526/وبینار-آشنایی-با-قراردادهای-هوشمند-مبتنی-بر-بلاکچین-برگزار-می",
    "text": "به گزارش خبرگزاری مهر به نقل از معاونت علمی و فناوری ریاست جمهوری، با همکاری دفتر توسعه کسب‌وکار بین‌الملل و ستاد توسعه فناوری‌های اقتصاد دیجیتال و هوشمندسازی معاونت علمی و فناوری ریاست جمهوری و همکاری صندوق پژوهش و فناوری گیلان، وبینار «آشنایی با قراردادهای هوشمند مبتنی بر فناوری رمزارز پایه و بلاکچین» با محوریت بی‌اثر کردن تحریم‌ها برای عقد قراردادهای تجاری یا جذب سرمایه‌گذار خارجی اول خردادماه سال جاری به صورت مجازی برگزار می‌شود.\n\nقراردادهای هوشمند، فناوری رایانه‌ای مبتنی بر بلاکچین و ارز رمز پایه هستند که امکان انعقاد قرارداد الزام‌آور، برگشت‌ناپذیر، شفاف، ایمن و غیرقابل ره‌گیری برای افراد دیگر را بر بستر بلاکچین فراهم می‌کنند. این قراردادها می‌توانند به کسب‌وکارها کمک کنند تا بدون نیاز به استفاده از نظام بانکی برای نقل‌وانتقال وجه و بدون نگرانی از عواقب تحریم‌ها با ایران مبادله مالی داشته باشند.\n\nاین وبینار با هدف آشنایی فناوران، کسب‌وکارها و سرمایه‌گذاران با قابلیت‌های فناوری قراردادهای هوشمند برای انعقاد قراردادهای تجاری و جذب سرمایه به صورت آنلاین در محورهای «هدف از قرارداد هوشمند»، «مزایای استفاده از قرارداد هوشمند»، «مباحث فنی فناوری Smart Contract»، «نحوه بهره‌مندی از خدمات قراردادهای هوشمند»، «کاربرد قرارداد هوشمند در مقابل تحریم‌ها و جذب سرمایه‌گذار خارجی» و «تسهیل مراودات مالی بین‌المللی» برگزار خواهد شد.\n\nشرکت‌های دانش بنیان، واحدهای فناور، دانشجویان، اساتید دانشگاه، شتابدهنده‌ها، صندوق‌های پژوهش و فناوری و دیگر فعالان و ذی‌نفعان زیست‌بوم فناوری کشور که تمایل دارند در عرصه بین‌المللی فعالیت داشته باشند می‌توانند در این وبینار حضور یابند.",
    "title": "وبینار آشنایی با قراردادهای هوشمند مبتنی بر بلاکچین برگزار می شود"
  },
  {
    "": 146,
    "url": "https://mehrnews.com//news/5214094/امکان-استفاده-شتاب-دهنده-ها-از-۲-ابزار-مالی-صندوق-نوآوری",
    "text": "به گزارش خبرنگار مهر، دکتر سیاوش ملکی فر امروز در رویداد پیوند که به صورت آنلاین در محل صندوق نوآوری و شکوفایی برگزار شد، گفت: در حال حاضر ۱۰۹ شتاب دهنده مجوز فعالیت دریافت کرده اند و می‌توانند به عنوان بازیگران مهم نوآوری از هسته‌های فناور، شرکت‌های دانش‌بنیان و استارت اپ‌ها حمایت کنند.\n\nوی با اشاره به هدف رویداد پیوند افزود: تلاش این است که بخش خصوصی ارتباط خوبی با بخش‌های فناوری داشته باشند. یعنی به واسطه این رویداد هسته‌های فناور حضور پیدا می‌کنند و با معرفی خود به شتاب دهنده ها مورد حمایت قرار می‌گیرند.\n\nملکی فر ادامه داد: از این رو سلسله رویدادهای پیوند به صورت مرتب در صندوق نوآوری و شکوفایی برگزار می‌شود.\n\nبه گفته معاون نوآوری صندوق نوآوری و شکوفایی، ۱۰۹ شتاب دهنده را با دو ابزار سرمایه‌گذاری می‌توانیم در صندوق نوآوری و شکوفایی مورد حمایت قرار دهیم.\n\nوی با اشاره به حمایت های صندوق نوآوری و شکوفایی از شتاب دهنده ها گفت: ما در صندوق نوآوری و شکوفایی می‌توانیم تا سقف ۴ میلیارد تومان به صورت «هم سرمایه‌گذاری» مشارکت داشته باشیم و با آنها همکاری کنیم.\n\nبه گفته ملکی فر، از سوی دیگر شتاب دهنده ها می‌توانند تا سقف ۵۰۰ میلیون تومان از تسهیلات قرض الحسنه صندوق نوآوری و شکوفایی بهره ببرند.",
    "title": "امکان استفاده شتاب دهنده ها از ۲ ابزار مالی صندوق نوآوری"
  },
  {
    "": 147,
    "url": "https://mehrnews.com//news/5214261/کشورهایی-که-دنبال-عادی-سازی-روابط-صهیونیستها-بودند-شریک-جرم-هستند",
    "text": "به گزارش خبرگزاری مهر به نقل از مرکز رسانه قوه قضائیه، آیت ‎الله سید ابراهیم رئیسی در جلسه صبح امروز (دوشنبه ۲۷ اردیبهشت) شورای عالی قوه قضائیه، با محکومیت حملات صهیونیست‌ها به مردم بی دفاع غزه گفت: اخبار نگران کننده‌ای که از وضعیت اسف‎بار مردم فلسطین می‌رسد، دل هر بیننده و شنونده‌ای را به درد می‌آورد.\n\nرئیس قوه قضائیه افزود: کشتار زنان و کودکان و تخریب ساختمان‌ها خصوصاً در مناطق پرجمعیت و ظلم و ستم به ساکنان غزه بار دیگر انفعال و بی عملی شورای امنیت سازمان ملل و نهادهای بین‌المللی در قبال مردم فلسطین را ثابت کرد.\n\nرئیسی ادامه داد: این حوادث تلخ، مردم فلسطین را از استیفای حقوقشان توسط نهادهای مدعی حقوق بشر ناامیدتر کرده و نشان داد آمریکا و غربی‌ها که این جنایات در برابر چشم آنها انجام می‌شود، هیچ‌گاه گامی برای احقاق حقوق از دست رفته فلسطینی‌ها بر نمی‌دارند.\n\nرئیس دستگاه قضا بر همین اساس متذکر شد که «مردم فلسطین باید با اتکال به خداوند و اعتماد به نفس و مقاومت و ایستادگی دشمن را پشیمان کرده و به عقب برانند».\n\nرئیس قوه قضائیه خاطر نشان کرد: کشورهایی که دنبال عادی ‎سازی روابط با رژیم غاصب صهیونیستی بودند و با تنفس مصنوعی و حمایت‌ها و تأییدات‌شان به این رژیم مشروعیت مجازی بخشیدند، قطعاً در ریختن خون کودکان و زنان بی‌گناه فلسطینی شریک و سهیم هستند.\n\nرئیسی همچنین متذکر شد: جنایات صهیونیست‌ها بی پاسخ نمی‌ماند و نیروهای مقاومت سرنوشت فلسطین را با مجاهدت و ایستادگی تعیین خواهند کرد و تشکیل دادگاه استیفای حقوق مردم رنجدیده فلسطین و رسیدگی به جنایات رژیم صهیونیستی و حامیانش که در رأس آنها آمریکا قرار دارد، دور نیست.\n\nوی تصریح کرد: برخی تصور می‌کنند قدرت‌های مسلط که امروز هم مانع ابراز خشم و تنفر ملت‌ها علیه صهیونیست‌ها می‌شوند می‌توانند مانع از احقاق حق مردم فلسطین شوند اما اراده پولادین فلسطینی‌ها و حق‎خواهان و عدالت‎طلبان به زودی در عالم بروز و ظهور می‌یابد و دست انتقام الهی حق مردم مظلوم فلسطین را خواهد گرفت.\n\nرئیس دستگاه قضا در بخش دیگری از سخنانش با گرامیداشت روز «روابط عمومی» از روابط عمومی‌ها به عنوان «پل ارتباطی مردم و مسئولان» یاد کرد و گفت: روابط عمومی‌ها با اطلاع‎رسانی به‎ موقع، دقیق و صادقانه می‌توانند جایگاه و پایگاه اجتماعی نظام اداری را ارتقا بخشیده و زمینه ارزیابی عملکرد دستگاه‌ها و سازمان‌ها توسط مردم را فراهم نمایند.\n\nرئیسی همچنین با اشاره به تأکید مقام معظم رهبری بر توجه به عنصر «تحول» در دیدار مجازی اخیر ایشان با دانشجویان اظهار داشت: همه مسئولان و دست‎اندرکاران باید خود را مخاطب فرامین رهبری بدانند و تحول و خلاقیت و نوآوری در نحوه انجام وظایف‌شان را مورد توجه قرار دهند.\n\nرئیس قوه قضائیه بر همین اساس خاطرنشان کرد: باید با بازنگاه به مسیر طی شده، شیوه‌های جدیدی برای ایفای مسئولیت‌هایمان طراحی نمائیم و با تحول در روش‌ها تلاش کنیم وضع موجود به وضع مطلوب نزدیک‌تر شود.\n\nرئیسی تحول را نیاز امروز جامعه و نظام اداری کشور دانست و تأکید کرد: قوه قضائیه نیز در سال جاری با انگیزه و جدیت بیشتر و تلاش مضاعف اجرای سند تحول قضائی را پیگیری خواهد کرد.\n\nرئیس قوه قضائیه بر همین اساس همکاران دستگاه قضائی را به رسیدگی سریع، دقیق و قانونمند به پرونده‌ها بر مبنای حق و عدل و انصاف توصیه کرد و آن را از مطالبات مردم از عدلیه دانست.\n\nرئیسی در بخش دیگری از سخنانش با اشاره به حضورش در عرصه انتخابات، گفت: روش و سنت جاری این بوده کسانی که در زمان تصدی مسئولیت کاندیدا بوده‌اند، اخباری که مربوط به انجام مسئولیت‌شان می‌شود پخش می‌شده اما با این‌که هنوز نظر شورای نگهبان درباره کاندیداها اعلام نشده و زمان تبلیغات آغاز نشده و شرایط عادی است و منع قانونی نیز وجود ندارد، شخصاً اصراری بر انتشار سخنان و تصاویرم از جانب رسانه ملی ندارم.",
    "title": "کشورهایی که دنبال عادی سازی روابط صهیونیستها بودند شریک جرم هستند"
  },
  {
    "": 148,
    "url": "https://mehrnews.com//news/5214266/جشنواره-معلمان-مؤلف-موجب-پویایی-و-ارتقای-سطح-دانش-معلمان-می-شود",
    "text": "به گزارش خبرگزاری مهر، علیرضا کاظمی در بازدید از دبیرخانه نخستین جشنواره معلمان مؤلف که در کانون فرهنگی و تربیتی سمیه برگزار می‌شود، گفت: یکی از بخش‌هایی که همیشه برای معلمان امتیاز دارد تألیف کتب، مقالات و مدرک تحصیلی آنان است. در این راستا ایده معلمان مؤلف از سوی اداره کل فرهنگی و هنری، اردوها و فضای مجازی طراحی و به میزبانی اداره کل آموزش‌وپرورش شهرستان‌های استان تهران، در حال اجرا است که به دلیل توجه معلمان، تصمیم گرفتیم این ایده را به‌صورت جشنواره برگزار کنیم.\n\nکاظمی هدف از برگزاری این جشنواره را توانمندسازی، بسط و نشر علوم و معارف در حوزه نیازهای آموزش‌وپرورش و کمک به تولید عنوان کرد و گفت: یکی از بخش‌هایی که باید موردتوجه قرار گیرد، حوزه معلمان است؛ هرچقدر انگیزه‌های معلمان را ارتقا دهیم، می‌توانیم توانمندی آن‌ها را افزایش دهیم و این رویکرد به نفع نظام تعلیم و تربیت است.\n\nمعاون پرورشی و فرهنگی وزارت آموزش‌وپرورش ادامه داد: هر معلمی که وارد عرصه تولید علم می‌شود، نیاز به توانمندی‌هایی نظیر فعالیت‌های پژوهشی و علمی، مهارت‌های دانشی و بینشی دارد و جشنواره معلمان مؤلف علاوه بر ایجاد پویایی، باعث ارتقا سطح دانش این قشر و انتقال آن به دانش‌آموزان می‌شود.\n\nکاظمی خاطرنشان کرد: یکی از زمینه‌هایی که توانمندی معلمان را به نمایش می‌گذارد، بخش تألیف کتب است که می‌تواند زمینه مشارکت معلمان را در تولید و بسط و نشر علم مهیا کند؛ در مدت کوتاهی که از آغاز برگزاری این جشنواره می‌گذرد آثار خوبی جمع‌آوری‌شده و معلمان همچنان تا ۱۰ خردادماه سال جاری، می‌توانند آثار خود را به دبیرخانه این جشنواره ارسال کنند.\n\nوی اذعان داشت: تاکنون یک هزار و ۶۰۰ اثر از معلمان به دبیرخانه این جشنواره ارسال‌شده است و به نظر می‌رسد این آمار در مدت باقی‌مانده از زمان شرکت در جشنواره به ۲ برابر افزایش یابد.\n\nکاظمی بابیان این‌که اختتامیه جشنواره معلمان مؤلف در «روز قلم» برگزار خواهد شد و از برترین‌های این رویداد، تقدیر به عمل خواهد آمد، توضیح داد: تجربه‌ها و اندوخته‌های خوبی که معلم در حوزه‌های تربیتی دارند وجه تمایز این جشنواره نسبت به دیگر جشنواره‌ها است. یکی از زمینه‌هایی که معلمان توأمان کار می‌کنند و مؤثر هستند زمینه‌های تربیتی است، معلمان در سطوح مختلف نظیر تألیف کتاب‌های کمک‌درسی، کمک‌آموزشی و هم در زمینه تربیتی تألیفات خوبی دارند.\n\nکاظمی بابیان این که کتاب و حضور در عرصه نویسندگی یکی از ابزارهای انتقال داده، دانش و تجربه است، یادآور شد: با این جشنواره می‌توان زمینه حضور معلمان را در تولید، گردآوری، ثبت و ضبط تجربیات معلمی فراهم کرد.",
    "title": "«جشنواره معلمان مؤلف» موجب پویایی و ارتقای سطح دانش معلمان می‌شود"
  },
  {
    "": 149,
    "url": "https://mehrnews.com//photo/5213957/بازدید-اصحاب-رسانه-از-طرح-های-بسیج-سازندگی",
    "text": "اصحاب رسانه با حضور در شهرستان‌های استان آذربایجان شرقی از طرح‌های بسیج سازندگی سپاه عاشورا بازدید کردند.\n\nکارگاه‌های اقتصاد مقاومتی و صندوق‌های قرض‌الحسنه، شهر ممقان قطب تولید نخودچی، صندوق قرض‌الحسنه روستای اخی جهان آذرشهر، پروژه‌های خانه محروم آذرشهر و شهر سردرود قطب تولید تابلو فرش، از جمله طرح‌های بسیج سازندگی سپاه عاشورا در این مناطق است که مورد بازدید اصحاب رسانه قرار گرفت.",
    "title": "بازدید اصحاب رسانه از طرح‌های بسیج سازندگی"
  },
  {
    "": 150,
    "url": "https://mehrnews.com//news/5214238/لزوم-بازدید-میدانی-مسئولین-جهت-بررسی-بیشتر-نقاط-ضعف-و-قوت-طرح",
    "text": "به گزارش خبرنگار مهر، سردار محمدتقی شاهچراغی ظهر دوشنبه در حاشیه آئین امضا تفاهم نامه خدمت رسانی قرارگاه محرومیت زدایی سپاه و سازمان بسیج اصناف کشور در روستای باغ نو دهستان قمرود در گفتگو با خبرنگاران با بیان اینکه سفرهای استانی مسئولین سپاه به ویژه متصدیان قرارگاه محرومیت زدایی به استان قم و بازدید میدانی آنها موجب بررسی نقاط ضعف و قدرت می‌شود و برکات زیادی نیز به همراه دارد، گفت: انتظاری که مردم از قم دارند زندگی خوب و آرام در جوار حرم مطهر حضرت فاطمه معصومه (س) است که متأسفانه به دلیل برخی کوتاهی‌ها از جمله شرایط نامناسب اقتصادی و همچنین شیوع ویروس کرونا پاسخ به این خواسته مردم با دشواری روبرو است و وضعیت مناسبی به ویژه در بخش‌ها وجود ندارد.\n\nفرمانده سپاه امام علی ابن ابی طالب (ع) قم با اشاره به اینکه با توجه به نزدیکی قم با تهران به عنوان پایتخت کشور انتظار می‌رود بخشی از این نیازها پاسخ داده شود تا شأن و کرامت مردم این استان حفظ شود، افزود: امیدواریم با توجه تفاهم نامه خدمت رسانی قرارگاه محرومیت زدایی سپاه و سازمان بسیج اصناف کشور در روستای باغ نو دهستان قمرود دست کم در دهستان قمرود به صورت اختصاصی در برنامه سال ۱۴۰۰ جدول مناسبی تنظیم شود تا در بهسازی و بازسازی ساختمان‌ها در پایان سال جاری شاهد خروجی مناسبی باشیم.\n\nوی در ادامه با تاکید بر اینکه طلاب عزیز جهادی با نهایت زحمت و سختی در این منطقه فعالیت می‌کنند، ادامه داد: امیدواریم که ما نیز بتوانیم در موضوعات مختلف از جمله اشتغال زایی، کمک معیشتی، تأمین جهیزیه و دیگر موضوعات مؤثر باشیم.",
    "title": "لزوم بازدید میدانی مسئولین جهت بررسی بیشتر نقاط ضعف و قوت طرح ها"
  },
  {
    "": 151,
    "url": "https://mehrnews.com//news/5214259/کرمان-آماده-برگزاری-انتخابات-است",
    "text": "به گزارش خبرنگار مهر، علی زینی وند پیش از ظهر دوشنبه در گفتگو با خبرنگاران اظهار کرد: کرمان در همه ادوار انتخابات مشارکت بالایی داشته که در مقایسه با میانگین مشارکت کشور قابل قبول بوده است. طبق نظرسنجی‌ها مردم استان کرمان مشارکت خوبی در انتخابات خواهند داشت.\n\nزینی وند از آمادگی کامل استان کرمان برای برگزاری انتخابات خبر داد و افزود: ۲ هزار و ۹۸۰ شعبه اخذ رأی در استان آماده شده است.\n\nاستاندار کرمان بیان کرد: حدود ۴۶ هزار نفر برای برگزاری انتخابات سازماندهی شده اند و آموزش‌های لازم را فرا گرفته اند.\n\nوی از ایجاد زیرساخت‌های الکترونیکی لازم برای برگزاری انتخابات در استان کرمان خبر داد و افزود: بخش عمده‌ای از فرآیند های انتخابات به صورت تمام الکترونیک است.\n\nزینی وند اظهار کرد: همچنین به لحاظ امنیتی سازماندهی بسیار دقیقی انجام شده و پشتیبانی‌های لازم را آماده کرده ایم.\n\nوی وی با اشاره به استقبال کاندیداها از ثبت نام در انتخابات شوراها به ویژه در حوزه روستاها افزود: ۲ هزار و ۸۸۱ روستای واجد تشکیل شورا و ۸ هزار و ۹۶۰ کرسی شورای روستایی در استان کرمان داریم که حدود ۱۶ هزار و ۲۰۰ نفر برای انتخابات شوراهای روستا ثبت نام کردند و نسبت به دور گذشته ۱۱ درصد رشد ثبت نام داشتیم.\n\nوی بیان کرد: در حوزه شهری ۸۴ شهر با ۴۴۰ کرسی داریم که ۲ هزار و ۵۶ نفر برای رقابت ثبت نام کرده اند بیش از ۹۰ تا ۹۴ درصد آنها تأیید صلاحیت شدند و رقابت نسبی خوبی در شهرهای استان کرمان درحال شکل گیری است.\n\nزینی وند گفت: با توجه به فضای موجود نوید برگزاری انتخابات خوب، سالم، مطمئن و امن در استان کرمان را به مردم می‌دهیم.\n\nاستاندار کرمان بیان کرد: به مسئولان تاکید کرده ایم که حق دخالت در انتخابات را ندارد و همه باید شفاف و بی طرفانه در شأن و تراز جمهوری اسلامی رفتار کنند تا انتخابات ارزشمند و باشکوهی در استان کرمان مانند سایر نقاط کشور برگزار کنیم.",
    "title": "کرمان آماده برگزاری انتخابات است"
  },
  {
    "": 152,
    "url": "https://mehrnews.com//news/5214254/سوری-ها-در-انتخابات-شرکت-و-نامزد-اصلح-را-انتخاب-کنند",
    "text": "به گزارش خبرگزاری مهر به نقل از سانا، محمود احمد مرعی نامزد ریاست جمهوری سوریه، از همه سوری ها خواست تا در انتخابات شرکت کنند و بهترین نامزد واجد شرایط و بهترین برنامه را برای خدمت به سوریه انتخاب کنند، و اطمینان داد که او به هر نتیجه ای که سوری ها تصمیم گرفته اند احترام می گذارد.\n\nمرعی در مصاحبه ای تلویزیونی اظهار داشت: بعد از اینکه من برنامه انتخاباتی خود را مطرح کردم، برخی از گروه های داخلی در راستای حمایت از کاندیداتوری و برنامه انتخاباتی من پیام های پشتیبانی را ارسال کردند.\n\nوی گفت: سوریه در معرض خطر واقعی است و شهروند سوریه از یک بحران اقتصادی بغرنج رنج می برد و منابع سوریه توسط اشغالگران آمریکایی سرقت می شود.\n\nمرعی دعوت به گفتگوی سوری-سوری کرد.\n\nاین نامزد انتخابات توضیح داد: سوریه هدف حمله و توطئه قرار گرفته است و بحران نیاز به یک راه حل سیاسی و مشارکت بیشتر دارد.\n\nوی تأکید کرد: هر کس خواستار تشدید تحریم ها علیه سوریه باشد، خیانتکار است، زیرا این تحریم ها بر شهروندان سوریه و زندگی آنها تأثیر گذاشته است.\n\nمرعی گفت: ما به عنوان یک اپوزیسیون سیاسی، خواستار اصلاحات واقعی هستیم و علیرغم همه آنچه که در آن مرحله متحمل شدیم، سرزمین مادری خود را نمی فروشیم و سوریه را ترک نمی کنیم.\n\nوی در پایان اعلام کرد: من به اراده رای دهندگان سوری و هر نتیجه ای که سوری ها تصمیم بگیرند احترام خواهم گذاشت و از همه سوری ها دعوت می کنم تا در این انتخابات ریاست جمهوری شرکت کنند و بهترین برنامه و بهترین نامزد واجد شرایط را برای خدمت و ساخت سوریه انتخاب کنند.",
    "title": "سوری ها در انتخابات شرکت و نامزد اصلح را انتخاب کنند"
  },
  {
    "": 153,
    "url": "https://mehrnews.com//news/5214229/آمریکا-موضع-بی-طرفانه-ای-در-کاهش-تنش-در-نوار-غزه-داشته-باشد",
    "text": "به گزارش خبرگزاری مهر به نقل از خبرگزاری آسوشیتدپرس، «ژائو لیجیان» سخنگوی وزارت خارجه چین امروز دوشنبه در نشست خبری روزانه خود از آمریکا خواست نقش سازنده‌ای را در موضوع بحران جاری در نوار غزه ایفا کرده و مانع تراشی در مسیر سازمان ملل برای پایان دادن به کشتار فلسطینی‌ها توسط رژیم صهیونیستی را متوقف کند.\n\nسخنگوی وزارت خارجه چین در این خصوص گفت: از ایالات متحده می‌خواهیم مسئولیت‌های خود را برعهده بگیرد و موضع بی‌طرفانه‌ای در حمایت از شورای امنیت داشته باشد، نقش خود در کاهش تنش در وضعیت نوار غزه را ایفا کرده و به اعتمادسازی برای یک راهکار سیاسی کمک کند.\n\n«ژائو لیجیان» در این باره ادامه داد: اسرائیل باید خویشتنداری کرده، به‌صورت مؤثری قطعنامه‌های سازمان ملل را رعایت کند، تخریب منازل فلسطینیان را پایان داده، اخراج مردم فلسطین را متوقف کرده، برنامه‌های توسعه شهرک‌ها (شهرک‌ها ی صهیونیست‌نشین) را لغو کند، به اقدامات تهدید و تحریک‌آمیز علیه مسلمانان پایان دهد و وضعیت تاریخی اورشلیم (قدس اشغالی) به‌ عنوان یک مکان دینی مقدس را حفظ کند.\n\nاین در حالیست که وانگ یی وزیر امور خارجه چین دیروز یکشنبه در نشست شورای امنیت سازمان ملل در سخنانی اعلام کرد: آمریکا در قبال درگیری های میان فلسطین و اسرائیل موضع عادلانه ای اتخاذ کند. ریاکاری آمریکا در موضوع حقوق بشر از سوی جامعه بین الملل مورد انتقاد قرار دارد. آمریکا با اتهامات واهی و دروغ پردازی هایی مانند موضوع حقوق بشر به عنوان ابزاری سیاسی برای سرکوب سایر کشورها استفاده می کند. در موضوع فلسطین تعداد زیادی از مسلمانان در درگیری ها آسیب دیده اند اما آنها چشمان خود را بسته اند. ما باید بتوانیم بزرگ‌ترین آیینه جهان را با هم درست کنیم و آن را به آمریکا بدهیم تا بتواند به خود خوب نگاه کند. ‌اعضای شورای امنیت در خصوص مردم فلسطین ابراز نگرانی کرده و از شورای امنیت خواسته اند تا نقش خود را در راستای ارتقاء صلح و کاهش تنش ها ایفا کند؛ اما آمریکا به شیوه ای انحصاری در عملکرد شورای امنیت سازمان ملل مانع تراشی می کند. متأسفیم که آمریکا با مانع تراشی خود مانع از دست یابی به توافقی درباره درگیری ها میان فلسطینیان و اسراییل شد.\n\nگفتنی است که وزارت بهداشت غزه اعلام کرد که شمار شهدای فلسطینی در حملات رژیم اشغالگر به ۲۰۰ نفر از جمله ۵۸ کودک و ۳۵ زن رسید. همچنین در این مدت ۱۳۰۰ فلسطینی زخمی شده اند.",
    "title": "آمریکا موضع بی‌طرفانه‌ای در کاهش تنش در نوار غزه داشته باشد"
  },
  {
    "": 154,
    "url": "https://mehrnews.com//news/5213716/مرحله-اول-آزمون-ارزیابی-حافظان-قرآن-۳۱-اردیبهشت-برگزار-می-شود",
    "text": "به گزارش خبرنگار مهر، دریافت کارت آزمون مرحله اول ارزیابی و اعطای مدرک تخصصی به حافظان قرآن کریم از روز شنبه ۲۵ اردیبهشت ماه آغاز شده و تا پنجشنبه ۳۰ اردیبهشت ماه ادامه دارد و شرکت کنندگان می‌توانند نسبت به دریافت کارت آزمون اقدام نمائید.\n\nآزمون مرحله اول ارزیابی و اعطای مدرک تخصصی به حافظان قرآن کریم در روز جمعه ۳۱ اردیبهشت ماه رأس ساعت ۹ صبح برگزار خواهد شد.\n\nثبت نام دوره شانزدهم از روز شنبه دوم اسفند ماه آغاز و تا ۲۷ اسفندماه سال جاری از طریق درگاه اطلاع رسانی سازمان دارالقرآن الکریم انجام شد. امسال جهت رفاه حال حافظان محترم و جلوگیری از مراجعات ایشان به مراکز استان‌ها جهت حضور در آزمون‌ها، حدود ۸۸ حوزه آزمونی جهت برگزاری آزمون اعطای مدرک در سراسر کشور پیش بینی شده است.\n\nاین آزمون با استناد به مصوبه ۵۷۳ شورای عالی انقلاب فرهنگی و در رشته‌های حفظ ۱۰، ۲۰ و کل قرآن کریم و با مدارک اعطایی هم‌تراز دیپلم تا دکترا برگزار می‌شود. مدارک این آزمون پس کسب حد نصاب امتیازات لازم توسط شرکت‌کنندگان، با امضا وزیر فرهنگ و ارشاد اسلامی و رئیس سازمان تبلیغات اسلامی به قبول‌شدگان اعطا می‌شود.",
    "title": "مرحله اول آزمون ارزیابی حافظان قرآن ۳۱ اردیبهشت برگزار می شود"
  },
  {
    "": 155,
    "url": "https://mehrnews.com//news/5214252/ارسال-نفت-خام-از-گوره-به-جاسک-طی-روزهای-آینده-آغاز-می-شود",
    "text": "به گزارش خبرگزاری مهر به نقل از وزارت نفت، تورج دهقانی در بازدید و بررسی وضع ساخت طرح راهبردی گوره - جاسک گفت: برای راه‌اندازی فاز نخست این طرح راهبردی در تلاش هستیم و تلمبه‌خانه شماره ۲، به‌عنوان قلب تپنده فاز نخست طرح در چند روز آینده تکمیل و راه‌اندازی می‌شود.\n\nوی با بیان اینکه اتصال خط لوله در مبدا به مخازن گناوه انجام شده است، تصریح کرد: در روزهای آینده، تزریق نفت انجام و از طریق تلمبه‌خانه شماره ٢ به گستره‌های بعدی انتقال داده می‌شود.\n\nمدیرعامل شرکت مهندسی و توسعه نفت با اشاره به پیشرفت ۹۰ درصدی تلمبه‌خانه شماره ۲ و تأکید بر پایان همه فعالیت‌های مربوط به راه‌اندازی ایمن، ادامه داد: هم‌اکنون ارسال روزانه ۳۰۰ تا ۳۳۰ هزار بشکه نفت خام ازسوی چهار دستگاه الکتروپمپ این تلمبه‌خانه میسر شده است.\n\nدهقانی افزود: رکورد زمانی پایان این طرح در نوع خود بی‌نظیر است، به‌طوری که اگر آخرین وضع این طرح را در اردیبهشت‌ماه سال ۹۹ بررسی کنیم، آن زمان تنها کمی بیش از ۱۰ درصد پیشرفت حاصل شده بود و اکنون درست در همین ماه در سال ۱۴۰۰ باتلاش شبانه روزی همه ارکان این پروژه شاهد به ثمر نشستن تلاش‌ها هستیم.\n\nبه گزارش وزارت نفت، بیژن زنگنه، وزیر نفت نیز امروز (دوشنبه، ۲۷ اردیبهشت‌ماه) در حاشیه آئین امضای قرارداد توسعه میدان فرزاد اعلام کرد: خردادماه امسال، نخستین محموله نفت از جاسک صادر می‌شود.",
    "title": "ارسال نفت خام از گوره به جاسک طی روزهای آینده آغاز می‌شود"
  },
  {
    "": 156,
    "url": "https://mehrnews.com//news/5214012/حوزه-های-علمیه-پشتیبان-محور-مقاومت-به-ویژه-فلسطین-هستند",
    "text": "به گزارش خبرنگار مهر، آیت الله محسن اراکی پیش از ظهر دوشنبه در تجمع طلاب و روحانیون در حمایت از مقاومت مردم فلسطین و محکومیت حادثه تروریستی در افغانستان که در مدرسه فیضیه برگزار شد، بیان کرد: امام خمینی (ره) راه مقاومت را بر امت اسلام گشود و امام خامنه ای (مدظله‌العالی) پرچمدار عزت و اقتدار جامعه اسلامی است. شهید حاج قاسم سلیمانی پرچمدار مقاومت در منطقه و میدان نبرد بود. فرزندان مقاومت همراه سردار مقاومت و سکاندار جنبش بزرگ مقاومت بین‌المللی علیه استکبار جهانی، ستمگران و ظالمانی که امروز گلوی ملت‌ها را می‌فشارد قیام کرده‌اند.\n\nعضو مجلس خبرگان رهبری افزود: امروز حوزه علمیه قم، جامعه مدرسین، اساتید و نیروهای فعال حوزه علمیه در مرکز انقلاب و اسلام یعنی مدرسه فیضیه مقدس گردهم آمدند تا پشتیبانی خود را از مجاهدت‌های مردم فلسطین و غزه و کرانه باختری و قدس مجروح اعلام کنند و به همه مردم اعلام کنند حوزه علمیه قم از روز اول پشتیبان محور مقاومت به ویژه فلسطین می‌باشد.\n\nعضو شورای عالی حوزه‌های علمیه با اشاره به اینکه امروز مادران فلسطینی در غم کودکان شهیدشان می‌سوزند، تصریح کرد: زنان داغدار فلسطینی خواهران و مادران ما هستند؛ درد و غم آنها، غم و درد ما است. ما طلاب و حوزه علمیه به آنان اعلام می‌کنیم شما تنها نیستید و همه ما تحت عنوان یک ملت مقتدر به نام ایران، پشتیبان شما هستیم.\n\nعضو جامعه مدرسین حوزه علمیه قم با اشاره به اینکه بر هر مسلمانی امروز واجب است که به کمک مردم فلسطین و مردم مظلوم غزه و همه کسانی که در محور مقاومت در مقابل اسرائیل و آمریکا هستند بشتابد گفت: یاری مردم غزه، بر همه مسلمین یک واجب اسلامی است. بر همه مسلمین اعلام می‌کنیم واجب است با آنچه می‌توانید از نیروی انسانی، دانش، مال، سلاح و از هر آنچه در اختیار شما باید به یاری مردم فلسطین و غزه بشتابند.\n\nوی در ادامه افزود: از کشورهایی که همجوار فلسطین هستند می‌خواهیم راه را برای رزمندگان باز کنند، تا بتوانند به کمک مردم فلسطین بشتابد و به کمک قدس شریف و مردم کرانه باختری بشتابند. امروز همه مردم مسلمان و آزادی‌خواهان جهان در آتشی که صهیونیست‌ها در غزه و افغانستان و سایر کشورهای اسلامی جهان بر افروخته‌اند می‌سوزند و مردم آماده یاری فلسطین هستند و امیدواریم ملت‌ها برخیزد و به یاری مردم فلسطین بشتابند.\n\nعضو هیئت امنای مجمع تقریب مذاهب اسلامی با بیان آنکه امروز زخمی که بر مردم فلسطین وارد می‌شود، زخم است که از طریق آمریکای جنایتکار بر پیکره جامعه اسلامی وارد می‌شود گفت: دشمن اصلی آمریکاست. آمریکاست که امروز افغانستان شریف را به خون می‌کشد. امروز مدرسه سیدالشهدای دختران مظلوم افغانستان به دست آمریکا به خاک و خون کشیده می‌شود و داعش ابزاری در اختیار آمریکاست همانگونه که صهیونیست‌ها ابزاری در اختیار آمریکا هستند.\n\nوی افزود: مرگ بر آمریکا و مرگ بر آن دستانی که دختران مظلوم فلسطینی و افغانی را به خاک و خون می‌کشند. کودکان افغانستان را هر روز به هر بهانه‌ای به خاک و خون می‌کشند. امروز مردم افغانستان باید یکپارچه علیه آمریکا قیام کنند و اجازه ندهند آمریکا در سرزمین افغانستان اینگونه جولان دهد. امروز آمریکا همزمان با دستور خروج نیروها، دستور به داعش می‌دهد تا مردم را به خاک و خون کشند تا القا کند افغانستان بدون آمریکا امنیت ندارد.\n\nآیت الله اراکی با اشاره به اینکه آمریکا دشمن بشریت می‌باشد و بدترین جنایت‌ها را مرتکب می‌شود، گفت: همه حکومت‌های مستقل و آزادی‌خواهان جهان را فرا می‌خوانیم تا با تشکیل یک ستاد و جبهه مقاومت علیه آمریکا به کمک مردم فلسطین و افغانستان بشتابند. تمام کشورها را دعوت می‌کنیم تا این جبهه متحد علیه سلطه آمریکا را تشکیل دهیم وگرنه آمریکا روزی آمریکا همان بلا را بر سر شما خواهد آورد که بر سر فلسطین و افغانستان در آورده است.\n\nوی افزود: از همه ملت‌های جهان می‌خواهیم برای کمک به فلسطین برخیزند. ما امروز از سردار بزرگ اسماعیل قاآنی و نیروی قدس پشتیبانی می‌کنیم تا لشکر بزرگ مقاومت علیه آمریکا آماده شود و از همه اقشار جوان جهادی استفاده کند و جبهه جهانی علیه آمریکا تشکیل شود. روز پیروزی نزدیک است. به فلسطینی‌های مجاهد اعلام می‌کنیم صبر کنید که روز پیروزی شما و صبح پیروزی نزدیک است.",
    "title": "حوزه های علمیه پشتیبان محور مقاومت به ویژه فلسطین هستند"
  },
  {
    "": 157,
    "url": "https://mehrnews.com//news/5214199/فوتی-های-کرونا-در-میان-سالمندان-زنجان-کاهش-یافته-است",
    "text": "به گزارش خبرنگار مهر، محمدرضا صائینی ظهر دوشنبه در جلسه قرارگاه عملیاتی ستاد کرونا بر لزوم تقویت رعایت پروتکل‌های بهداشتی در استان تاکید کرد و گفت: میزان بستری و فوت سالمندان در پیک چهارم کرونا کاهش یافته است.\n\nوی اظهار کرد: در پیک سوم کرونا یک هزار و ۸۷۹ نفر سالمند بالای ۶۰ سال در بیمارستان‌های استان زنجان بستری شدند که این تعداد در پیک چهارم با کاهش ۴۰ درصدی به یک هزار و ۲۶ نفر رسید.\n\nمعاون بهداشت دانشگاه علوم پزشکی استان زنجان با بیان اینکه در پیک سوم کرونا ۵۴۳ سالمند در استان زنجان فوت کردند، گفت: این تعداد در پیک چهارم به ۲۲۳ نفر کاهش یافت.\n\nصائینی با بیان اینکه ۶۳ هزار و ۱۳۱ تست سریع از اول آذر ماه تا کنون در استان زنجان انجام شده است، تاکید کرد: بیش از ۹۳ هزار تست پی سی آر در استان انجام شده است.\n\nوی با بیان اینکه محموله جدید واکسن به استان زنجان از امروز در اختیار استان زنجان برای توزیع قرار می‌گیرد، افزود: واکسیناسیون ۶۲ هزار و ۵۷۰ سالمند در استان زنجان انجام گرفته است.\n\nمعاون بهداشت دانشگاه علوم پزشکی استان زنجان با بیان اینکه ۷۵ هزار سالمند در استان زنجان وجود دارد، گفت: بیش از ۶۰ درصد سالمندان واکسینه شدند.\n\nصائینی به شرایط برگزاری امتحانات نهایی در استان زنجان نسبت اشاره کرد و افزود: برگزاری امتحانات نهایی نسبت به سال گذشته ارتقا یافته و امکانات و شرایط در نظر گرفته شده نسبت به سال گذشته بهتر شده است.\n\nوی افزود: آموزش و پرورش استان برای برگزاری امتحانات از امکانات و فضای خوبی استفاده کرده است.\n\nمعاون بهداشت دانشگاه علوم پزشکی استان زنجان تصریح کرد: اجرای طرح بیماریابی هوشمند به ویژه بیماران زمینه‌ای و سالمندان در استان به خوبی انجام می‌شود.",
    "title": "فوتی های کرونا در میان سالمندان زنجان کاهش یافته است"
  },
  {
    "": 158,
    "url": "https://mehrnews.com//news/5214217/تعلل-در-توسعه-میادین-مشترک-جایز-نیست",
    "text": "به گزارش خبرگزاری مهر به نقل از وزارت نفت، رضا دهقان، معاون توسعه و مهندسی شرکت ملی نفت ایران درباره سابقه مذاکرات توسعه‌ای میدان فرزاد «ب» با شرکت اوان‌جی‌سی هند گفت: مدت زمان مذاکرات با طرف هندی برای توسعه این میدان بیش از یک دهه طول کشید و ایران از همه ظرفیت‌های موجود برای به سرانجام رساندن این مذاکرات استفاده کرد، اما با وجود مذاکرات طولانی و متعدد و نشان دادن انعطاف زیاد از طرف شرکت ملی نفت ایران، مذاکرات به نتیجه نرسید.\n\nوی افزود: از آنجا که تعلل در میدان‌های مشترک جایز نیست، شرکت ملی نفت ایران تصمیم گرفت تکلیف توسعه این میدان را با واگذاری به یکی از شرکت‌های اکتشاف و تولید ایرانی مشخص کند و در همین راستا بود که موافقنامه اصولی (HOA) توسعه این میدان سال ۹۸ با شرکت پتروپارس امضا شد و قرارداد توسعه نیز امروز به امضای طرفین رسید.\n\nمعاون توسعه و مهندسی شرکت ملی نفت ایران ادامه داد: با این حال شرکت ملی نفت ایران در هر شرایطی از حضور سرمایه‌گذاران خارجی در طرح‌ها و پروژه‌های خود استقبال می‌کند و طرف هندی نیز اگر متقاضی همکاری باشد، می‌تواند به‌عنوان شریک پتروپارس در این طرح فعالیت کند.\n\nدهقان درباره جزئیات قرارداد توسعه میدان فرزاد «ب» گفت: این قرارداد با هدف دستیابی به تولید روزانه ۲۸ میلیون مترمکعب گاز ترش با ارزش ۱۷۸۰ میلیون دلار امضا شد و پیش‌بینی می‌شود پس از پنج سال به بهره‌برداری برسد.",
    "title": "تعلل در توسعه میادین مشترک جایز نیست!"
  },
  {
    "": 159,
    "url": "https://mehrnews.com//news/5214224/آزمون-های-بین-الملل-از-۴-خرداد-مجددا-برگزار-می-شوند",
    "text": "به گزارش خبرگزاری مهر به نقل از سازمان سنجش، به اطلاع متقاضیان ثبت نام کننده در آزمون‌های بین الملل (TOEFL, GRE General, LELTS, LIFE SKILLS & UKVI ) می‌رساند با توجه به مجوز ستاد ملی مدیریت کرونا، آزمون‌های مورد اشاره از تاریخ ۴ خردادماه ۱۴۰۰ برابر با ۲۵ می ۲۰۲۱ مجدداً برگزار می‌شود.\n\nلذا داوطلبان می‌توانند از تاریخ مورد اشاره نسبت به ثبت نام و شرکت در این آزمون‌ها اقدام کنند.",
    "title": "آزمون های بین الملل از ۴ خرداد مجددا برگزار می شوند"
  },
  {
    "": 160,
    "url": "https://mehrnews.com//news/5214185/زنجان-جزو-استان-های-پیشرو-کشور-در-امر-بیماریابی-هوشمند-است",
    "text": "به گزارش خبرنگار مهر، خدابخش مرادی نافچی ظهر دوشنبه در جلسه قرارگاه عملیاتی ستاد کرونا استان در محل استانداری زنجان، گفت: طبق گزارش‌های اعلام شده از سوی معاونت بهداشتی دانشگاه علوم پزشکی، این استان در موضوع بیماریابی هوشمند کرونا در سطح کشور پیشرو است.\n\nوی با بیان اینکه رویکرد قرارگاه عملیاتی ستاد کرونای استان زنجان رصد دقیق وضعیت سالمندان، حفظ سلامت و پیشگیری از ابتلا و آگاهی بخشی به خانواده‌ها برای محفاظت از سالمندان است، اظهار کرد: بیماریابی هوشمند در راستای طرح شهید سلیمانی موجب اجرای مطلوب این طرح شده است.\n\nمعاون سیاسی و امنیتی استانداری زنجان بر لزوم ضرورت برگزاری منظم جلسات کمیته‌ها تاکید کرد و گفت: باید نتایج مصوبات عملیاتی بوده و مصوبات ستاد ملی و استانی عملیاتی و طرح ویژه‌های مطرح شده در این جلسه اجرا شود.\n\nمرادی نافچی تاکید کرد: در ساماندهی حوزه سالمندان پنج محور به عنوان رویکرد اصلی قرارگاه لحاظ شده و باید مورد توجه قرار گیرد.\n\nوی با بیان اینکه روسای کمیته‌های ستاد با رویکرد جامع نگرانه و بهره گیری مبتنی بر سیاست گذاری و برنامه ریزی، مداخلات و بهره گیری از تمامی امکانات و ظرفیت موجود در حوزه ساماندهی امور سالمندان به نحو مطلوبی فعالیت می‌کنند، ابراز کرد: نباید نگاه دستگاهی و بخشی به این موضوع باشد.\n\nمرادی نافچی بیان اینکه بخشی از سالمندان نیاز به حمایت ویژه دارند، گفت: دستگاه‌های حمایتی در این خصوص اقدامات لازم به ویژه رفع مشکلات معیشتی را مد نظر قرار دهند.\n\nمعاون سیاسی و امنیتی استانداری زنجان تصریح کرد: برای خدمات رسانی مطلوب به سالمندان باید مکانیزم غیر حضوری به صورت جدی‌تر دنبال شود.\n\nمرادی نافچی تصریح کرد: ارائه خدمات غیر حضوری در ساماندهی امور سالمندان مورد توجه است، افزود: باید سیاستگذاری و برنامه‌ریزی دستگاه‌های اجرایی نسبت به امور سالمندان بین بخشی نبوده و برای تامین سلامت جامعه سالمندی از همه امکانات استفاده شود.\n\nوی بر لزوم ضرورت ادامه بیماریابی هوشمند در استان تاکید کرد و گفت: هر چه بیماریابی دقیق‌تر باشد از ورود به پیک پنجم جلوگیری می‌شود.\n\nمعاون سیاسی و امنیتی استانداری زنجان به اجرای طرح شهید قاسم سلیمانی در استان اشاره کرد و افزود: این طرح به خوبی در استان در حال اجرا است.\n\nمرادی نافچی یاد آور شد: بسترها و امکانات اجرای این طرح باید از سوی مدیران اجرایی استان تامین شده و مدیران باید همکاری لازم را برای اجرای این طرح انجام دهند.\n\nوی ادامه داد: زنجان جزو استان‌های پیشرو کشور در امر بیماریابی هوشمند بوده و همچنان قرارگاه سردار سلیمانی و بسیج سپاه، جمعیت هلال‌احمر، فرمانداران و مراکز بهداشت و درمان، مداخله بموقع و جدی را انجام دهند.",
    "title": "زنجان جزو استان‌های پیشرو کشور در امر بیماریابی هوشمند است"
  },
  {
    "": 161,
    "url": "https://mehrnews.com//news/5214244/طرح-تحول-محلات-با-محوریت-۶۰۰-مسجد-در-هرمزگان-اجرا-می-شود",
    "text": "سردار اباذر سالاری در گفتگو با خبرنگار مهر در تشریح طرح تحول محلات در هرمزگان خاطرنشان کرد: قرارگاه‌های طرح تحول محلات هرمزگان همه منشأ خیر و برکت بوده‌اند و به فرموده رئیس سازمان بسیج مستضعفان این طرح نه تنها باید الگوی کشوری باشد بلکه باید در جهان اسلام به عنوان یک مدل مسجد محور مورد توجه قرار گیرد.\n\nوی بیان داشت: این نگاه و تفکر بسیج است که به لطف الهی میدان‌دار همه عرصه‌های نظامی، ورزشی، فرهنگی، علمی، محرومیت‌زدایی و اقتصادی در جامعه است و امروز بسیج خادم ملت، میدان‌دار کارهای سخت و کلید درهای بسته است.\n\nفرمانده سپاه امام سجاد علیه السلام استان افزود: با اشاره به اینکه براساس نیازهای محلات این قرارگاه‌ها راه‌اندازی شده، بیان کرد: ۶ کارگروه شکل گرفته عمدتاً کار راهبری از سطح استان تا محلات را برعهده دارند.\n\nسردار سالاری خاطرنشان کرد: با استفاده از ظرفیت نیروهای مردمی دلسوز، مؤمن و متعهد به نظام جمهوری اسلامی ایران که در سطح محلات حضور دارند ضمن انسجام در بین آنها نسبت به راه اندازی قرارگاه تحول محلات اقدام می‌شود.\n\nفرمانده سپاه استان هرمزگان ادامه داد: ظرفیت و قدرت نرمی بنام مسجد نه تنها می‌تواند پایگاه و کانونی برای تولید و اشاعه فرهنگ ناب اسلامی باشد بلکه به صورت مکرر در طول تاریخ اسلام از صدر تا زمانه حاضر، قابلیت خود را برای تحول آفرینی بخصوص در عرصه فرهنگ و کاهش آسیب‌ها نشان داده است.\n\nمبتکر طرح تحول محلات درکشور یادآورشد: این طرح در ۵ کارگروه، فرهنگی ورزشی و نشاط، سازندگی، محرومیت زدایی و اشتغال، تربیتی، اعتقادی، امنیت، آرامش و توان رزم، فضای مجازی، علمی و فناوری با محوریت مسجد شروع به فعالیت می‌کند.\n\nوی خاطرنشان کرد: شناسایی ظرفیت‌های مختلف هر محله از وظایف قرارگاه طرح تحول هر محل است تا آسیب‌های اجتماعی و فرهنگی محلات را شناسایی کنند در این راه پیوند هرچه بیشتر پایگاه‌های بسیج و مسجد بسیار تأثیرگذار خواهد بود.\n\nسالاری تاکید کرد: اجرای منویات مقام معظم رهبری در حوزه‌های فرهنگی، اقتصادی و امنیتی امروز در سطح محلات بر عهده بسیج است و باید این خواسته‌های رهبری را به‌صورت جدی مدنظرقرار داد.\n\nوی با اشاره به اینکه برنامه‌های بسیار خوبی در راستای اسلامی کردن محلات در حال انجام است، تصریح کرد: برای اسلامی کردن محلات هدف این است که مسجد به هویت اصلی و ذاتی خود که در تاریخ و دین مبین اسلام می‌بینیم که رفع احتیاجات اساسی مردم از طریق مسجد حل می‌شد.\n\nفرمانده سپاه امام سجاد علیه السلام در خصوص اردوهای جهادی در راستای محرومیت‌زدایی و محلات بندرعباس افزود: احداث منازل نیازمندان و تعمیر آنها، اهدای بسته‌های معیشتی چه قبل و چه در ایام کرونا همچنان نیز با وسعت و ظرفیت بیشتری ادامه دارد.\n\nسردار سالاری گفت: طرح تحول محلات چشم اندازی ۱۰ ساله دارد که اکنون ۵ سال از زمان آن می‌گذرد که اثربخشی خوبی را در محلات داشته است.",
    "title": "طرح تحول محلات با محوریت ۶۰۰ مسجد در هرمزگان اجرا می شود"
  },
  {
    "": 162,
    "url": "https://mehrnews.com//news/5214248/سال-گذشته-۲۵-میلیارد-نخ-سیگار-قاچاق-در-کشور-توزیع-شده-است",
    "text": "به گزارش خبرگزاری مهر به نقل از صدا و سیما، سیاوش افضلی در نشست خبری امروز اظهار داشت: ارزش بازار دخانیات در کشور حدود ۴۰ هزار میلیارد تومان است که از این میزان سهم شرکت دخانیات، فقط ۵ درصد است.\n\nمدیرعامل شرکت دخانیات ایران اضافه کرد: شرکت جی تی آی ژاپن و شرکت آمریکایی انگلیسی بی‌ای تی است که از سال ۸۲ در کشور مجوز فعالیت دارند و از سال ۹۰ تعرفه حق العمل مربوط به استفاده از زیرساخت‌های شرکت دخانیات را نیز پرداخت نمی‌کنند.\n\nافضلی با اشاره به مشکلات به وجود آمده در خصوص واگذاری‌ها برای شرکت دخانیات و تصمیم‌های غیرکارشناسی گفت: یک دهه گذشته این شرکت شرایط خوبی نداشته، اما هم اکنون این شرکت احیا شده و در سال ۹۹ میزان افزایش فروش ۵۰ درصد از نظر مقدار ۲۳ درصد و از نظر سهم بازار ۷۰ درصد رشد داشته است.\n\nوی با بیان اینکه شرکت دخانیات حدود ۱۲ هزار نفر ایجاد اشتغال کرده و ظرفیت تولید ۵۰ درصد سهم بازار را دارد، افزود: با این حال شرکت‌های خارجی به راحتی مواد اولیه را وارد می‌کنند و سهم بازار را در اختیار دارند.\n\nافضلی گفت: مصرف کشور در سال ۷۵ میلیارد نخ سیگار است که سال گذشته ۵۵ میلیارد نخ در کشور تولید و بیست میلیارد نخ نیز به صورت قاچاق وارد شده است.\n\nوی ادامه داد: از میزان ۵۵ میلیارد تولید داخل، ۹ میلیارد نخ مربوط به شرکت دخانیات بوده است.\n\nافضلی درباره تحقیق و تفحص از شرکت دخانیات نیز گفت: بهتر است این تحقیق و تفحص از صنعت دخانیات باشد.\n\nمدیرعامل شرکت دخانیات ایران افزود: شرکت دخانیات در حال حرکت به سمت تولید محصولات سلامت محور و همچنین استفاده از فیلترهای توسعه یافته است و در سال ۱۴۰۰ برای حضور در بازارهای خارجی برنامه ریزی کرده است.",
    "title": "سال گذشته ۲۵ میلیارد نخ سیگار قاچاق در کشور توزیع شده است"
  },
  {
    "": 163,
    "url": "https://mehrnews.com//news/5214250/مرز-سرو-متولی-ندارد-موانع-صادرات-در-سرو-رفع-شود",
    "text": "به گزارش خبرنگار مهر، نادر صادقی ظهر دوشنبه در جلسه ویژه کارگروه توسعه صادرات کالاهای غیر نفتی مرز سرو ارومیه اظهار کرد: ناهماهنگی بین دستگاه‌های دولتی و نبود متولی در این مرز یکی از مهمترین مشکلات بر سر راه تجارت با ترکیه است.\n\nوی با تاکید بر اینکه متأسفانه تعهدات سازمانی به درستی در این مرز اجرا نمی‌شود، ادامه داد:: متأسفانه عده‌ای سودجو شخصی که معلوم نیست از کجا پشتیبانی می‌شوند کنترل و مدیریت اینجا را به دست گرفته اند و موجب اخلال در صادرات شده اند.\n\nصادقی از سرعت پایین ترخیص بار گلایه کرد و آن را نتیجه ورود افراد غیر متخصص و غیر مسئول بیان کرد و افزود: ایجاد چندین پست بازرسی از دیگر مشکلات این پایانه مرزی است، جلوگیری از قاچاق به معنای گرفتن سرعت نیست.\n\nدر این جلسه هم چنین اعلام شد طرح سالم سازی گمرکات مرزی در ۳ پایانه تمرچین، بازرگان و سرو تا ۲ ماه آینده اجرایی می‌شود و متخلفان دستگیر خواهند شد.\n\nاین طرح در ادامه طرح برخورد با اراذل و اوباش شهرستان‌های ارومیه و خوی توسط سربازان گمنام امام زمان (عج) اجرا خواهد شد، طرحی که رضایت قاطع مردم را در پی داشته است.\n\nدر جلسه کارگروه توسعه صادرات کالاهای غیر نفتی هم چنین مصوب شد از فردا گروهی متشکل از کارشناسان در تخصص‌های مختلف در پایانه مرزی سرو مستقر شوند تا با شناسایی نقاط ضعف راهکارهای عملیاتی رفع آنها را ظرف مدت یک هفته در قالب گزارش اعلام کنند.\n\nپایانه مرزی سرو در ۴۵ کیلومتری ارومیه مرکز آذربایجان‌غربی قرار دارد و هم مرز با استان حکاری ترکیه در جنوب شرقی این کشور است.\n\nبعد از پایانه بازرگان بیشترین حجم تجارت با کشور ترکیه از این مرز انجام می‌شود.",
    "title": "مرز سرو متولی ندارد/موانع صادرات در سرو رفع شود"
  },
  {
    "": 164,
    "url": "https://mehrnews.com//news/5214240/آسفالت-۱۵هزار-کیلومتر-راه-روستایی-تا-پایان-۱۴۰۰-افتتاح-می-شود",
    "text": "به گزارش خبرنگار مهر، محمد اسلامی ظهر دوشنبه در آئین بهره برداری از ۱۰۳ کیلومتر از کریدور بزرگراهی غرب کشور افزود: هدف از اجرای این طرح تعادل سازی و محرومیت زدایی بخش‌های عقب مانده در این حوزه بود به طوری که تا پایان سال تمام روستاهای بالای ۵۰ خانوار باید از مسیر آسفالته برخوردار باشند.\n\nوی با اشاره به اختصاص ۵۰ هزار میلیارد ریال از ردیف بودجه مشخص به بخش آسفالت راه‌های روستایی کشور عنوان کرد: در قالب ابلاغ همین اعتبار آسفالت بیش از ۱۵ هزار کیلومتر مسیر روستایی در دست اجراست که تلاش می‌شود تا پایان سال ۱۴۰۰ و اوایل سال آینده این عملیات به اتمام برسد.\n\nوزیر راه و شهرسازی با اشاره به افتتاح ۱۰۳ کیلومتر از کریدور بزرگراهی غرب کشور در آذربایجان‌غربی گفت: ۵۰ کیلومتر دیگر از مسیر کریدور شمال غرب کشور در این استان باقی مانده که با تأمین اعتبارات لازم قبل از اتمام سال جاری پرونده آن بسته می‌شود.\n\nاسلامی آذربایجان غربی را از مناطق مهم در توسعه مسیرهای بزرگراهی دانست و گفت: اغلب صادرات کشور از راه‌های شمال غرب و کشورهای همسایه غربی است که با اتمام کریدور استان مسیر توسعه و آبادانی برای کشور فراهم خواهد شد.\n\nنماینده مردم مهاباد در مجلس شورای اسلامی هم در این مراسم با بیان اینکه مسیرهای سه راهی دارلک به مهاباد و سه راهی ترشکان به مهاباد نیز در قالب کریدور باقی مانده که هم اکنون در دستور کار قرار دارد، افزود: تقاطع روستای \"دریاس\" و \"قم قلعه\" نیز که با دستور وزیر به کریدور اضافه شده بود، در مرحله تحویل به پیمانکار قرار دارد.\n\nجلال محمودزاده افزود: زیرگذر روستای \"کوسه کهریزه\" نیز که عملیات اولیه آن آغاز شده که با برنامه ریزی و تأمین اعتبار به موقع قبل از اتمام فصل عملیات به اتمام خواهد رسید.\n\nدر ادامه این آئین ۱۰۳ کیلومتر از کریدور بزرگراهی غرب کشور با اعتباری بالغ بر هشت هزار و ٩٠٠ میلیارد ریال در آذربایجان‌غربی با حضور وزیر راه و شهرسازی، استاندار و جمعی از مدیران این استان به بهره برداری رسید.\n\nتکمیل کریدور بزرگراهی غرب کشور با توجه به موقعیت راهبردی آذربایجان‌غربی در حمل‌ونقل بین‌المللی جاده‌ای اهرم کارآمدی برای کاهش تأثیر تحریم‌ها و بیرون‌رفت از مشکلات اقتصادی محسوب می‌شود\n\nاین مسیر از مرز بازرگان در شمال آذربایجان‌غربی آغاز شده و با عبور از آذربایجان‌غربی، کردستان، کرمانشاه و لرستان به خوزستان و بندر امام خمینی (ره) ختم می‌شود.\n\nاز این مسیر، ۳۰۰ کیلومتر در آذربایجان‌غربی و ۳۲۰ کیلومتر آن در کردستان قرار دارد که ۶ تونل به طول ۲ هزار و ۵۰۰ متر، ۱۱ تقاطع غیرهمسطح و یکهزار و ۲۰ متر پل در این منطقه ساخته می‌شود.",
    "title": "آسفالت ۱۵هزار کیلومتر راه روستایی تا پایان ۱۴۰۰ افتتاح می شود"
  },
  {
    "": 165,
    "url": "https://mehrnews.com//news/5214228/سخنرانی-استاد-دانشگاه-هاروارد-درباره-فلسفه-مشاء",
    "text": "به گزارش خبرنگار مهر، معاونت پژوهشی دانشکده الهیات دانشگاه تهران در ادامه وبینارهای مشترک با دانشگاه های برجسته جهان، وبینار مشترک دانشگاه تهران و دانشگاه هاروارد را با موضوع «فلسفه مشاء» برگزار می‌کند.\n\nسخنرانان این وبینار، گیزلا استرایکر استاد فلسفه مشاء دانشگاه هاروارد و نادیا مفتونی استاد فلسفه و کلام اسلامی دانشگاه تهران هستند.\n\nاین وبینار روز چهارشنبه ۲۹ اردیبهشت ماه مصادف با ۱۹ می میلادی ساعت ۱۲ ظهر به وقت ایران به صورت آنلاین برگزار می شود.\n\nعلاقمندان به حضور در این نشست می توانند از طریق لینک زیر به نشست بپیوندند:\n\nhttp://yale.zomm.us/j/۹۷۲۸۱۶۹۰۶۳۳\n\nدر کنفرانس های پیشین، مفتونی پژوهشگر پیش کسوت دانشگاه ییل با محققان و متفکران پیشگام جهان مانند بروس اکرمن، دادلی اندرو، دیمیتری گوتاس از دانشگاه ییل، راب ماس از دانشگاه هاروارد و نیکولاس رشر از دانشگاه پتسبرگ بحث و گفتگو داشته است.\n\nاین کنفرانس های علمی به مباحث روز علوم انسانی همچون فلسفه حقوق، فلسفه سینما، فلسفه زندگی، فلسفه فلسفه و فلسفه علم اختصاص داشتند.\n\nمهمانان بعدی دانشکده الهیات دانشگاه تهران در نشست های آینده این رخداد دیوید بوردول، کریستین تامسون و اسلاوی ژیژک هستند.",
    "title": "سخنرانی استاد دانشگاه هاروارد درباره «فلسفه مشاء»"
  },
  {
    "": 166,
    "url": "https://mehrnews.com//news/5214210/حضور-دندانپزشکان-نیکوکار-در-ندامتگاه-تهران-بزرگ",
    "text": "به گزارش خبرگزاری مهر، سید حشمت الله حیات الغیب با تقدیر از حضور گروه‌های جهادی در زندان‌های استان تهران و کمک به پیشبرد اهداف متعالی اصلاحی و تربیتی سازمان زندان‌ها اظهار کرد: با توجه به تأکید ریاست سازمان زندان‌های کشور بر امر ارتقای بهداشت و درمان و ارائه چهره جدید زندانبانی اسلامی، اجرای برنامه‌های پیشگیری از بیماری در زندان‌ها اهمیت بالایی دارد، بنابراین باید به مقوله بهداشت و حفظ سلامتی زندانیان اهتمام ویژه‌ای داشت.\n\nمدیر کل زندان‌های استان تهران همچنین اعلام کرد: ۲۴ نفر از دندان‌پزشکان گروه‌های جهادی منتظران مهدی (عج)، شهید همدانی و الکفیل طی سه روز حضور در ندامتگاه تهران بزرگ، خدمات رایگان به مددجویان ارائه نموده، هزینه دندان مصنوعی برای تعداد قابل توجهی را نیز تقبل کردند.\n\nحیات الغیب تصریح نمود: احسان و نیکوکاری به ویژه اگر برای نیازمندان باشد، اهمیت بسزایی در رشد فرد دارد. در تمامی فضائل اخلاقی از جمله صداقت، حیا، حلم و شجاعت وقتی انسان می‌خواهد به اوج برسد؛ نقطه اوج فضائل برای او ایثار است.\n\nمدیر کل زندان‌های استان تهران همچنین گفت: خدمات با حضور دندانپزشک در زندان‌ها انجام می‌شود و مددجویان هزینه‌ای بابت خدمات ارائه شده پرداخت نمی‌کنند و دندان‌پزشکان گروه‌های جهادی با کمک به ارتقای سلامتی و بهداشت دهان و دندان زندانیان گام بزرگی را برداشته‌اند و ایثار را به نقطه اوج رسانده‌اند.\n\nوی ادامه داد: از آنجا که در کشور در شرایطی قرار دارد که پروتکل‌های بهداشتی بایستی با دقت رعایت شود، مناسب بودن محیط زندان‌های استان و تمام فضاها نقش مهمی در سلامت فیزیکی و روانی زندانیان دارد.\n\nحیات الغیب تأکید کرد: نظارت و کنترل مستمر بر عوامل محیطی در ارتقای سلامت افراد نقش اساسی دارد و در سایه محیطی سالم و بهداشتی می‌توان در تغییر، رشد و باز پروری شخصیت مددجویان اثرگذار بوده، به اهداف متعالی سازمان زندان‌ها در اصلاح و تربیت زندانیان نائل آمد.\n\nاو در پایان با دعوت از گروه‌های جهادی جامعه برای حضور در این عرصه گفت: در حال حاضر قریب به ۴۰۰ نفر به عنوان کادر درمان در امر مبارزه با ورود کرونا و پیشگیری از بیماری در زندان‌های استان تهران به صورت شبانه روزی خدمت می‌کنند و جز ایثارگران گمنام عرصه اصلاح و تربیت هستند و تلاش بسیاری صورت گرفته تا ضمن حفظ و ارتقای سلامت زندانیان از ورود ویروس کرونا به زندان‌ها پیشگیری شود.",
    "title": "حضور دندانپزشکان نیکوکار در ندامتگاه تهران بزرگ"
  },
  {
    "": 167,
    "url": "https://mehrnews.com//photo/5214165/تجمع-اعتراضی-حوزویان-به-جنایات-رژیم-صهیونیستی-در-قم",
    "text": "",
    "title": "تجمع اعتراضی حوزویان به جنایات رژیم صهیونیستی در قم"
  },
  {
    "": 168,
    "url": "https://mehrnews.com//news/5213572/مهجور-ماندن-محیط-زیست-در-نخستین-مواضع-کاندیداهای-احتمالی",
    "text": "به گزارش خبرنگار مهر، هشتم اردیبهشت ۱۳۹۶ مناظره ۶ کاندیدای ریاست‌جمهوری با موضوع «اجتماعی» یک سوال متفاوت در حوزه مسائل اجتماعی داشت، موضوعی که در سال‌های پیش تر به یک چالش بزرگ اجتماعی در کشور تبدیل شده بود اما همچنان نگاه‌های مسئولان به آن به شکل یک موضوع فانتزی باقی بود. سال‌ها بود کشور درگیر مساله کم آبی، آلودگی و فرسایش خاک، زمین‌خواری و تاراج منابع طبیعی شده بود اما این مسائل که آینده کشور را به خطرمی‌انداخت هنوز در گفتمان سیاست مداران جایی نداشت. هر چند به یک مطالبه عمومی تبدیل شده بود.\n\nمجری در جریان این مناظره از ۶ کاندیدا پرسید: چه راهکار و برنامه مؤثری را برای مقابله با چالش‌های زیست محیطی، مصرف بی رویه آب، بیابان‌زایی مشکل تغییر اقلیم و پدیده ریزگردها پیشنهاد می‌کنید؟\n\n\n\nمحمد باقر قالیباف که قرعه اول پاسخگویی به این سوال بود، به چالش آن روزهای محیط زیست کشور یعنی مساله گرد و غبار خوزستان اشاره کرد و گفت: دو مشکل مهم و اساسی روبرو هستیم یکی ریزگردها است متأسفانه امروز نزدیک به ۲۰ استان را در برگرفته و دیگری مساله آلودگی هواست.\n\nاسحاق جهانگیری اما به پرداختن دولت یازدهم به مساله دریاچه ارومیه اشاره کرد و از پیگیری‌های جدی دولت برای حل گردوغبار با منشأ بین‌المللی سخن گفت.\n\nابراهیم رئیسی مسئله محیط زیست را مسئله بسیار مهمی برشمرد و گفت: این اهمیت به نحوی است که در قانون اساسی جزو اصول و قوانین آمره است. یعنی هر توصیه اقتصادی فرع بر محیط زیست است. در هر جا کارخانه بزنیم باید ببینیم مسئله محیط زیست آن حل شده است یا خیر؟\n\nوی محیط زیست را نه به عنوان یک محدودیت بلکه به عنوان یک اشتغال برشمرد و اظهار داشت: بسیاری از کارهای کشاورزی و باغداری را می‌توان در این حوزه حل کرد. نمی‌گویم در کشور کمبود آب نیست نمی‌گویم نزولات آسمانی کافی است اما حتماً مدیریت آب مسئله ماست نه کمبود ما اگر همین آبی که در کشور وجود دارد مدیریت بشود می‌تواند مشکلات را کاهش بدهد.\n\nتریبونی که نام‌محیط زیست از آن به ندرت شنیده شد\n\nحالا بعد از گذشت ۴ سال از این مناظره و باقی ماندن معضلات محیط زیستی که همه آن کاندیداها به آن اذعان داشتند و علی رغم صرف هزینه‌های کلان برای مدیریت و مقابله با گردو غبار و بازگشت مجدد گرد غبار آنها با شروع دوره خشکسالی، قوت گرفتن مجدد نگرانی‌ها درباره کم آبی و مرتبط دانستن آن با تغییرات اقلیمی شاهد بی توجهی چهره‌های شاخص ثبت نام کننده حاضر شده در پشت تریبون وزارت کشور برای کاندیداتوری دوره سیزدهم ریاست جمهوری به معضلات محیط زیستی کشور بودیم.\n\nاز میان محمد، جلیلی، آیت الله رئیسی، هاشمی، پزشکیان، زهرا شجاعی، جهانگیری، رضایی، لاریجانی و مطهری، که شاخص ترین کاندیدای شاخص ثبت نام کننده بودند، تنها ۳ نفر در بیان اعلام مواضع اولیه شأن به مسائل زیست محیطی اشاره کرده و می‌توان کلیدواژه محیط زیست را در سخنانشان یافت.\n\nمسائل محیط زیست نیازمند عزم بین‌المللی است\n\nزهرا شجاعی دبیرکل مجمع زنان اصلاح طلب پس از ثبت نام در سیزدهمین دوره انتخابات ریاست جمهوری، در نشست خبری حضور یافت. و بحران آب و خاک، تغییرات آب و هوایی و مسائل محیط زیستی را مسائلی فارغ از مرزهای جغرافیایی دانست و گفت: حل این مسائل نیازمند عزم بین‌المللی و همکاری و تشریک مساعی جهانی در حل این بحران‌ها است.\n\nدوگانه امنیت و محیط زیست\n\nمحسن رضایی اشاره کوتاهی به مسائل محیط زیستی داشته و ابراز داشت: علاوه بر این آلودگی‌های امنیتی و محیط زیست، آسمان ما را هم بردند.\n\nفرصت طلایی دولت برای جبران تخریب‌های زیست محیطی\n\nاسحاق جهانگیری هم اعلام کرد در ۴ سال پیش رو فرصت طلایی در پیش داریم تا محیط زیست مشترک ایرانیان را از تخریب‌های جبران‌ناپذیر نجات بدهیم و به جای آینده‌خواری آینده‌سازی کنیم.",
    "title": "مهجور ماندن محیط زیست در نخستین مواضع کاندیداهای احتمالی"
  },
  {
    "": 169,
    "url": "https://mehrnews.com//news/5214222/پایداری-غزه-دنیا-را-مبهوت-و-دشمن-را-غافلگیر-کرده-است",
    "text": "به گزارش خبرگزاری مهر به نقل از فلسطین الیوم، داود شهاب سخنگوی جهاد اسلامی فلسطین اعلام کرد: رویارویی کنونی میان مقاومت و ارتش رژیم صهیونیستی که شمشیر قدس نام دارد ثابت کرد ما به پیروزی و آزادسازی نزدیک شده ایم.\n\nوی افزود: پایداری غزه دنیا را مبهوت کرده و دشمن را غافلگیر کرده است.\n\nسخنگوی جهاد اسلامی فلسطین اعلام کرد: ساکنان قدس در مقابله با دشمن صهیونیست تنها نیستند.\n\nشهاب تاکید کرد: آنچه ما در کرانه باختری شاهد آن بودیم به مقاومت مسلحانه تبدیل خواهد شد که اشغالگران را درهم می شکند.\n\nوی گفت: تلاش زیادی از سوی طرفهای عربی و بین المللی برای آتش بس وجود دارد. زیاد النخاله دبیر کل جهاد اسلامی فلسطین با این طرفها درباره پایان جنگ به گونه ای که دست اشغالگران از سر قدس برداشته شود، در حال رایزنی است.",
    "title": "پایداری غزه دنیا را مبهوت و دشمن را غافلگیر کرده است"
  },
  {
    "": 170,
    "url": "https://mehrnews.com//news/5213980/تخلفات-واکسیناسیون-پاک-بانان-به-دادگاه-تخلفات-اداری-گزارش-شده",
    "text": "به گزارش خبرنگار مهر، پیروز حناچی شهردار تهران در نشست خبری معاونت مالی و برنامه‌ریزی، یکی از اقدامات شهرداری را ارائه اطلاعات در فضای عمومی برشمرد و گفت که تا به حال در شهرداری سابقه نداشته است و حتی من به عنوان دبیر شهرسازی هیچ وقت اطلاعات شهرسازی را نداشتم ولی اکنون به راحتی قابل دسترسی است.\n\nوی افزود: ارائه گزارش‌ها و ایجاد سامانه‌ها روش‌های انتقال این اطلاعات بوده است.‌\n\nحناچی درباره رایزنی برخی مدیران شهرداری با گروه‌های سیاسی مخالف شهرداری، گفت: کسی نمی‌داند در آینده چه اتفاقی می‌افتد؛ به مدیران تذکر داده شده اگر می‌خواهند در لیستی وارد شوند باید پست را تحویل دهند و هیچکس حق ندارد از ظرفیت شهرداری استفاده کند.\n\nوی درباره برخورد با تخلفات در شهرداری تهران گفت: تخلفات دوره ما در دوره خودمان برخورد می‌شود نه ۱۰ یا ۲۰ سال بعد، ضمن اینکه اگر تخلفی در این سازمان عریض و طویل اتفاق افتاده و حساسیتی نباشد بد است.\n\nشهردار تهران درباره تخلفات واکسیناسیون پاک بانان گفت: تخلفات به دادگاه تخلفات اداری گزارش شده است.\n\nوی درباره ضرب و شتم دست فروشان در منطقه ۲۰ تهران طی روزهای اخیر به قانون سد معبر اشاره کرد و گفت: اینکه هر کس چگونه وظیفه قانونی‌اش را انجام می‌دهد مهم است و ایام نوروز در مناطق پرتردد مثل چهار راه ولیعصر و تجریش این مساله به خوبی مدیریت شد. در اتفاق هفته گذشته هم با تخطی کنندگان برخورد شد.\n\nشهردار تهران درباره احداث خط ۱۰ مترو اظهار داشت: ۲۵ درصد این سهم را پیمانکار اول تأمین می‌کند که از محل اعتبارات حوزه حمل و نقلی تأمین شده بود.\n\nوی درباره موارد پرداخت‌های دفتر شهرداری از محل ماده ۱۷ توضیح داد: این محل برای کمک به اشخاص حقیقی حدود ۱۵ میلیون تومان در سال و اشخاص حقوقی ۵۰ میلیون در سال است. و بر اساس ماده ۲ به دلیل عملکرد متمایز شهرداری از این محل از کارکنان تقدیر می‌شود.\n\nشهردار تهران گفت: در مورد بازنشستگی افراد بالای ۳۰ سال خدمت بنای ما این است که به جز یک استثنا کوتاه نیاییم.\n\nوی درباره عملکرد شهرداری بر مبنای برنامه ۵ ساله ابراز داشت: به برنامه پایبند بوده‌ایم و ان شالله در دوره بعد هم پایبند باشند.\n\nوی درباره اعطای عنوان مشاوره توضیح داد: برخی معاونین جا به جا شده و حکم مشاوره گرفته اند ولی این احکام علی الابد نیست.\n\nوی میزان بدهی دولت به شهرداری را بیش از ۳۰ هزار میلیارد عنوان کرد و گفت: این بدهی‌ها عمدتاً مربوط به ساخت و سازهاست و در بخش تسویه بدهی‌ها تا به حال ۵ هزار میلیارد اتفاق افتاده است.\n\nوی درباره پاداش مدیران نیز گفت: در این دوره وام غیر متعارف مسکن و پاداش ویژه‌ای نداشتیم.\n\nحناچی درباره شهر فروشی گفت: شهر فروشی به معنای عبور از برنامه‌های شهرداری تهران است وگرنه به طور دائمی در حال تبادل املاک است. برای مثال نگه داری خانه نیما که جزو ارزش‌های شهر است یعنی جلوگیری از شهر فروشی، و ما بسیار متمایز عمل کرده‌ایم.",
    "title": "تخلفات واکسیناسیون پاک بانان به دادگاه تخلفات اداری گزارش شده است"
  },
  {
    "": 171,
    "url": "https://mehrnews.com//news/5214079/ماجرای-شرکت-دانش-بنیان-وزیر-علوم-که-محل-دپوی-ماشین-آلات-شد",
    "text": "به گزارش خبرنگار مهر، منصور غلامی امروز در رویداد «پیوند» که به صورت آنلاین در محل صندوق نوآوری و شکوفایی برگزار شد، گفت: کلیه مجموعه دانشگاهی کشور اعم از وزارت علوم، تحقیقات و فناوری و بهداشت، درمان و آموزش پزشکی و سایر نهادهای علمی تولید کنندگان علم هستند.\n\nوی افزود: فناوری‌های حاصل از علم و دانش قطعا راهگشایی برای رفاه، توسعه و امنیت در سطح ملی و جهانی هستند.\n\nوزیر علوم ادامه داد: ما با ارزیابی هایی که داریم می توانیم بگوییم در ۴۲ سال اخیر بعد از پیروزی انقلاب اسلامی، روند رو به شتاب و قابل قبولی را در حوزه‌های علم و فناوری داشته‌ایم.\n\nوی با بیان اینکه ما امروز قادریم که در همه حوزه‌های علمی و فناوری نیروی کارشناس تربیت کنیم، گفت: اما این تربیت نیروی انسانی به این معنا نیست که از روابط بین الملل بی نیاز باشیم، بلکه نیاز است با توسعه تعاملات بین المللی به ارتقاء انتشار علمی کمک کنیم.\n\nوزیر علوم، تحقیقات و فناوری با تاکید بر اینکه اکنون همه استان ها مراکز رشد و پارک‌های علم و فناوری دارند، گفت: به واسطه این مراکز، صاحبان ایده و فناوران می توانند رشد کنند.\n\nوی با اشاره به برگزاری رویداد پیوند گفت: در حال حاضر بیش از ۲۰۰ شتابدهنده در کشور ایجاد شده که می‌توانند اتصال دهنده مراکز علمی به بخش‌های اکوسیستم نوآوری کشور باشند.\n\nوزیر علوم، تحقیقات و فناوری گفت: سال ۵۸ حرکت جدی برای شرکتهای دانش بنیان متشکل از فارغ التحصیلان صورت گرفت که موفق نبود؛ من خودم در سال ۶۸ شرکتی دانش بنیان را راه اندازی کردم که بعد از ۳ سال به دلیل مسائل مالی، زمین خورد و اکنون هم محل دپوی ماشین آلات صنعتی است.\n\nوی با بیان اینکه از این رو تامین مالی شرکتها سهم بسزایی در بقای آنها دارد، تاکید کرد: قطعا اقدامات صورت گرفته در تقویت اکوسیستم نوآوری کشور، منشأ خیر و برکت برای شرکت‌های دانش بنیان است.\n\nوزیر علوم، تحقیقات و فناوری گفت: ما در حوزه زیست فناوری هم سرمایه ها و ثروت هایی داریم، زیرا خلقت بشر بر پلتفرم زیست فناوری شکل گرفته و تا پایان بشر هم استفاده از این تکنولوژی مثمر ثمر است، به همین دلیل امیدواریم از این موهبت به خوبی استفاده کنیم.",
    "title": "ماجرای شرکت دانش بنیان وزیر علوم که محل دپوی ماشین آلات شد"
  },
  {
    "": 172,
    "url": "https://mehrnews.com//news/5214223/پیوند-مسجد-و-بسیج-در-رفع-محرومیت-محلات",
    "text": "حجت الاسلام موسی پولادی در گفتگو با خبرنگار مهر با اشاره به فلسفه وجودی قرارگاه تحول محلات اظهار کرد: پس از پیروزی انقلاب اسلامی ایران، امام راحل دستور تشکیل بسیج مستضعفین را صادر کردند که متأسفانه تا به امروز ابعاد عظمت این فرمان را خیلی‌ها درک نکردند.\n\nوی با بیان اینکه بحث تحول محله همان بسیج مستضعفینی است که بنیانگذار کبیر انقلاب اسلامی ایران دستور تشکیل آن را صادر کردند، افزود: بسیج مستضعفینی که حتی در مرز جغرافیایی محصور نخواهد شد و با شروع جنگ تحمیلی و دفاع مقدس، بسیج به سمت میدان جنگ حق علیه باطل روانه شد و پس از آن نیز تلاش‌هایی برای آبادانی کشور انجام داد.\n\nنماینده ولی فقیه در سپاه امام سجاد (ع) هرمزگان تصریح کرد: تقریباً از مأموریت عظیم و اساسی بسیج مستضعفین غفلت شده است. طرح تحول محلات که درچند سال اخیر در استان هرمزگان توسط فرماندهی سپاه امام سجاد (ع) طراحی و در استان و سایر استان‌ها درحال اجراست، موضوع تازه ای نیست بلکه عنوان جدیدی است؛ یکی از مأموریت‌های اساسی بسیج مستضعفین است که امام راحل اراده کرده بودند که نباید مورد غفلت قرار گرفته شود.\n\nپولادی گفت: طرح تحول محلات به عنوان یک طرح بسیار ارزشمند است، پایگاه بسیج در مجموعه مسجد محله باید تمامی کارها، مأموریت‌ها و نیازهای اساسی محلات را در قالب قرارگاه تحول محلات برطرف کند. همانطور که در زمان پیامبر اکرم (ص)، مسجد پایگاه همه کارها و نیارهای اساسی جامعه اسلامی بود.\n\nوی ابراز داشت: قرارگاه تحول محله به معنای برگشت به کلام رسای امام راحل و ایجاد بسیج مستضعفان در محلات شهرها و روستاهای سراسر کشور و حتی فراکشور در آینده به معنای حقیقی به نیاز اساسی کشور پاسخ دهد.\n\nنماینده ولی فقیه در سپاه امام سجاد (ع) استان هرمزگان گفت: تعداد ۶۰۰ قرارگاه تحول محلات در استان هرمزگان در مسائل اجتماعی، فرهنگی، سیاسی، امنیتی، اقتصادی، عمرانی، معیشتی و … با محوریت مسجد و پایگاه تحول محله در حال انجام است.\n\nپولادی در ادامه افزود: این قرارگاه تحول محلات در زمینه‌های توسعه و ترویج فرهنگ ازدواج آسان، کاهش آسیب‌های اجتماعی از قبیل طلاق، اعتیاد، فساد و حاشیه نشینی، برپایی میزهای خدمت، رفع مشکلات تحصیلی دانش آموزان و … فعالیت دارند و خدمات چشمگیری را به اهالی محلات آسیب پذیر ارائه می‌دهند.\n\nوی اضافه کرد: در صورتی که در قالب قرارگاه تحول محلات به مسائل و مشکلات محلات سراسر کشور در زمینه‌های مختلف رسیدگی شود و در راستای بررسی و رفع مشکلات آنان هم افزایی صورت گیرد، خواهیم دید که مشکلات و تحریم‌ها، هیچکدام قادر به توقف و جلوگیری از پیشرفت ما نخواهند بود.\n\nنماینده ولی فقیه در سپاه امام سجاد (ع) استان هرمزگان بیان کرد: در محلاتی که قرارگاه تحول محلات راه اندازی شده است انس و الفت عجیبی بین مردمان آن ایجاد خواهد شد و با هم افزایی و همفکری برای رفع مسائل و مشکلات محله تلاش می‌کنند، طبیعی است که در چنین محله‌ای معضلات اجتماعی از قبیل اعتیاد و طلاق کاهش یافته و محله‌ای اسلامی تشکیل خواهد شد.\n\nپولادی اظهار امیدواری کرد: همانگونه که استان هرمزگان در طرح مسئله الگو بوده است در اجرای آن نیز الگو و اسوه سایر استان‌ها باشد و حرف برای گفتن داشته باشد و با سربلندی به شهدا ثابت کینم که بعد از شهادت شما، علم بر زمین نماند و کارهای خوب و شایسته ای را به نام استان هرمزگان انجام داده ایم.",
    "title": "پیوند مسجد و بسیج در رفع محرومیت محلات"
  },
  {
    "": 173,
    "url": "https://mehrnews.com//news/5214214/بازگشایی-مرزهای-مسافری-ایران-و-ترکیه-تکذیب-شد",
    "text": "جواد هدایتی در گفت‌وگو با خبرنگار مهر، در پاسخ به این پرسش که آیا مرز مسافرتی با ترکیه از ساعت ۲۴ امشب بازگشایی می‌شود؟ گفت: از طرف ترکیه به صورت رسمی هیچ پیامی دریافت نکرده‌ایم. معمولاً این خبرها و اطلاعات به صورت غیر رسمی به گوش ما هم می‌رسد اما تا کنون به صورت رسمی و از طریق مراجع دیپلماتیک و به صورت خاص، خبر رسمی که اعلام آمادگی طرف ترکیه‌ای باشد، چیزی دریافت نکرده‌ایم.\n\nوی ادامه داد: حتی اگر این آمادگی از طرف ترکیه به ما اعلام شود، قطعاً باید در ستاد ملی مقابله با کرونا به تصویب برسد.\n\nمدیرکل دفتر ترانزیت و حمل و نقل بین‌المللی سازمان راهداری و حمل و نقل جاده‌ای درباره اینکه آیا ما با ترکیه در این زمینه مذاکره‌ای داشته‌ایم یا خیر؟ افزود: خیر؛ ما جلسه‌ای نداشته‌ایم و چنین درخواستی قطعاً از طرف ما به آنها ارائه نمی‌شود.\n\nوی درباره مرزهای ایران و عراق گفت: مرزهای مهران و شلمچه برای تردد زائران و مسافران عراق و عتبات عالیات همچنان مسدود است.\n\nهدایتی تصریح کرد: مسدود بودن کلیه مرزهای ایران و عراق اعم از اقلیم کردستان و جنوب عراق پس از مصوبه ستاد ملی کرونا درباره ویروس کرونای انگلیسی همچنان به قوت خود باقی است.",
    "title": "بازگشایی مرزهای مسافری ایران و ترکیه تکذیب شد"
  },
  {
    "": 174,
    "url": "https://mehrnews.com//news/5213206/معلمین-و-متعلمین-قرآن-کریم-شرافت-یافتگان-الهی-هستند",
    "text": "به گزارش خبرگزاری مهر، اختتامیه محفل قرآنی «ربیع القرآن» با حضور علیرضا مختارپور دبیرکل نهاد کتابخانه‌های عمومی کشور، قاریان ممتاز بین‌المللی، مسئولین، کتابداران و جمعی از علاقمندان به این محفل قرآنی، به میزبانی اداره کل کتابخانه‌های عمومی استان قم و با محوریت اداره کل کتابخانه‌های عمومی استان تهران بصورت ویدئو کنفرانس برگزار شد.\n\nاز تعابیر بلند معصومین درباره قرآن تا مراتب مواجهه آدمی با نامه الهی\n\nدر این مراسم دبیر کل نهاد کتابخانه های عمومی کشور با پر اهمیت دانستن و با ارزش بودن قرآن در میان مسلمانان و به ویژه ما ایرانیان گفت: اقشار مختلف به شکل‌های مختلف و توصیفات مختلف به قرآن نگاه و از آن یاد کرده اند. در زمان پیامبر اعظم (ص) و ائمه معصومین (ع) تعابیر بسیار بلندی درباره قرآن کریم آمده است و از آن به داروی همه دردها، به نور مبین، به ریسمان الهی، به سفره میهمانی خداوند، به دستگیری و یاری کننده همه انسان‌ها در برابر مشکلات یاد شده است.\n\nوی در خصوص مراتب مختلف مواجهه ما با قرآن کریم گفت: علما از آن معرفت الهی یاد می‌گیرند، حکماً از او حکمت می‌آموزند و هر کس به سهمی از این سفره الهی بهره می‌برد. مواجه ما با قرآن مراحل و مراتب مختلفی دارد و خوشبختانه خداوند متعال خاصیتی در این نامه خود به بندگان قرار داده است؛ از نگاه داشتن قرآن گرفته تا بر سر گذاشتن آن در شبهای قدر و دیدن و شنیدن آیات نورانی که حتی برای آن نیز ثواب در نظر گرفته شده، و حتی خواندن و توجه به آیات و ترجمه آن و مباحثه کردن درباره معانی و مفاهیم بلند این کتاب آسمانی.\n\nمختارپور با بیان اینکه در ادبیات گرانسنگ ما نیز قرآن تجلی بسیار زیادی داشته است، افزود: حداقل سه یا چهار کتاب با نام تجلی قرآن در ادبیات فارسی از سوی ناشران مختلف منتشر شده که من امیدورام دوستان عزیز در ادامه این محفل قرآنی در طول سال این کتاب‌ها را معرفی کنند و با نویسندگان آنها جلسه بگذارند و از توصیه‌های آنها استفاده کنند و در کتابخانه های عمومی نیز این کتاب‌ها قرار بگیرد.\n\nقرآن کریم؛ ریسمان حب الله و نجات آدمی\n\nوی در ادامه سخنانش به نمونه‌هایی از جایگاه قرآن و مفاهیم قرآنی در اشعار مولانا و حافظ اشاره کرد و گفت: در بیتی در دیوان کبیر، مولانا گفته است:\n\nاز چاه شور این جهان در دلو قرآن رو برآ\n\nای یوسف آخر بهر توست این دلو در چاه آمده\n\nدوستانی که با مفاهیم قرآنی آشنایی دارند اگر داستان سوره یوسف را خوانده باشند می‌دانند وقتی که برادران یوسف او را در چاه انداختند، کاروانی که از آنجا می‌رفت معلوم بود که به اذن الهی برای برداشتن آب به آن چاه خواهند آمد و سطلی را با ریسمان به چاه انداختند و یوسف به این شکل از چاه بر آمد و بعدها به حکم الهی به عزتی مقدس رسید. مولانا در این بیت تشیبه می‌کند که تمام این طبیعت که ما در آن قرار گرفته ایم همان چاهی است که ما باید از آن چاه بیرون بیایم تا به عزت و شرف و شرافت برسیم و این همان چیزی است که در احادیث به «فان الله شرفکم بتعلمه» ذکر شده است؛ یعنی خداوند شما را به تعلیم و تعلم قرآن شرافت می‌دهد.\n\nوی افزود: این ریسمان که خداوند فرستاده تا از چاه طبیعت در بیایم به تعبیر مولانا همان قرآن کریم است همان صفتی که به عنوان حب الله در احادیث از او یاد شده است.\n\nدبیر کل نهاد کتابخانه ها در ادامه سخنانش به اشعار حافظ اشاره کرد و گفت: حافظ که به دلیل حفظ قرآن کریم لقب لسان الغیب گرفته است، در اشعار خود به این نکته که آغاز روز را با قرآن کریم آغاز کنیم و پایان شب را با قرآن ختم کنیم، اشاره می‌کند. وی در بیتی درباره سحر خیزی با قرآن کریم می‌گوید:\n\nصبح خیزی و سلامت طلبی چون حافظ\n\nهر چه کردم همه از دولت قرآن کردم\n\nدر مورد شب نیز در بیتی می‌گوید:\n\nحافظا در کنج فقر و خلوت شبهای تار\n\nتا بود وردت دعا و درس قرآن غم مخور\n\nوی همچنین از مجریان، قاریان، همکاران ستاد و اداره کل کتابخانه های عمومی استان تهران و دیگر ادارات استانی که در برگزاری این محافل مشارکت داشتند قدرانی و ابراز امیدواری کرد که این برنامه‌های در طول سال نیز ادامه داشته باشد.\n\nدر ادامه این مراسم هادی ربیعی که به عنوان مجری و کارشناس قرآنی، ۳۰ برنامه این محفل را برگزار کرده بود، به ارائه گزارشی از محتوای محفل «ربیع القرآن» پرداخت.\n\nدر این مراسم مهدی فروغی و حجت الاسلام حمیدرضا مقدسی از قاریان ممتاز بین المللی از استان قم نیز آیاتی از کلام الله مجید قرائت کردند. گفت و گو با سه تن از برگزیدگان مسابقه روزانه محفل ربیع القرآن پایان بخش این مراسم بود.\n\nگفتنی است محمدرضا پورزرگر، حسین پورکبیر، ابراهیم فلاح تبسم چهره، دکتر مسعود نیکدستی، قاسم مقدمی، ابوالفضل قدرتی، محمد حسینی پور، حامد ولیزاده، عباس صفدری، وحید حسن زاده، حمیدرضا نصیری، رضا محمدپور، مهدی سعادتی، عباس هاشمی، مجید جدیدی، علیرضا محمدنژاد، مجتبی یداللهی، وحید نظریان، صالح اطهری فرد، یوسف جعفرزاده، مهدی ساعد، فواد مولودی، سید صادق مسلمی، علی غلامی، میثم خرمی، مهدی جعفری، یوسف عرب جزی، محمد رضا زارع شاهی، محمد رضا مسیح پور، مهدی خطیبی، حمیدرضا مقدسی و مهدی فروغی از قاریان ممتاز کشوری و بین‌المللی از ۳۱ استان کشور در ایام ماه مبارک رمضان به قرائت قرآن کریم در محفل «ربیع القرآن» پرداختند.",
    "title": "معلمین و متعلمین قرآن کریم، شرافت یافتگان الهی هستند"
  },
  {
    "": 175,
    "url": "https://mehrnews.com//news/5214204/پوشش-ارتباطی-روستاها-به-۹۵-درصد-رسید",
    "text": "به گزارش خبرگزاری مهر به نقل از وزارت ارتباطات، محمد جواد آذری جهرمی در پیامی همزمان با ۲۷ اردیبهشت ماه روز جهانی ارتباطات گفت: هر سال در چنین روزی وقتی به پشت سرمان می‌نگریم سرعت تغییرات و تحولات حوزه ارتباطات در چند دهه اخیر ما را شگفت‌زده می‌کند. امروز تغییر و تحول مستمر و پیشرفت‌های پرسرعت فناوری و حتی آفرینش تئوری‌ها و نظریه‌های ارتباطی به ویژگی خاص حوزه ارتباطات بدل شده و البته خبر مسرت‌بخش آنکه کشور ما نیز در مرزهای دانش و فناوری ارتباطی با دیگر کشورها در حال رقابت است.\n\nوی ادامه داد: بی‌تردید دسترسی همگانی، پیشرفت‌های فناوری و توسعه نظری حوزه ارتباطات مدیون همه حاضران در این زیست‌بوم اعم از وزارتخانه‌های مرتبط، شرکت‌های دولتی، تولیدکنندگان بخش خصوصی، اپراتورها و ارائه‌دهندگان خدمات ارتباطی، تولیدکنندگان محتوا، به ویژه خبرنگاران و اهالی روابط عمومی‌ها است که هر کدام نقش ویژه‌ای در توسعه صحنه ارتباطات کشور داشته و دارند.\n\nوزیر ارتباطات با قدردانی از همه کسانی که طی یک سال در این زمینه تلاش مداوم و تأثیرگذار داشته‌اند، خاطرنشان کرد: واقعاً نمی‌دانم اگر تلاش و مقاومت شما برای پیشرفت و فراگیری ارتباطات در سال‌های اخیر نبود اینک و در شرایط دشوار کرونا چه باید می‌کردیم!؟ تکلیف آموزش دانش‌آموزان و دانشجویان چه می‌شد!؟ اگر کسب و کارهای اینترنتی و خدمات دولت الکترونیکی توسعه نیافته بود تکلیف مردم در شرایط کرونا چه بود!؟\n\nآذری جهرمی ادامه داد: اگر با دیده انصاف بنگریم اتفاقی که در سال‌های اخیر با همت شما و پشتیبانی دولت صورت گرفت همه ما را از بن‌بست دشوارتر و مصیبت‌بارتری که ممکن بود در شرایط کرونا گریبان‌گیرمان شود نجات بخشید.\n\nوی افزود: اینک در روز جهانی ارتباطات با اطمینان اعلام می‌کنم که پوشش ارتباطات در شهرهای کشور به ۱۰۰ درصد و در روستاهای کشور به ۹۵ درصد رسیده و حدود ۹۸ درصد مردم ایران از ارتباطات پایدار و پر سرعت بهره‌مند و بیش از ۸۰ میلیون مشترک پهن‌باند به این شبکه بزرگ ارتباطی متصل هستند. بستر آموزش فراگیر الکترونیکی در همه نقاط کشور فراهم شده و بیش از ۷۶ هزار مدرسه به شبکه هوشمند مدارس متصل شده‌اند تا یک گام دیگر به سوی عدالت آموزشی برداشته شود.\n\nآذری جهرمی گفت: اینترنت رایگان برای آموزش مجازی ۱۳ میلیون دانش‌آموز، ۴ میلیون دانشجو، ۱۴۰ هزار استاد، یک میلیون معلم و طلاب علوم دینی پیش‌بینی شده است. از سوی دیگر نهضت تجارت الکترونیکی بر بستر شبکه، فراگیر و شرایط خرید و فروش مایحتاج مردم به آسانی فراهم شده است. باید گفت که با اجرای شتابان دولت الکترونیکی به تدریج رویکرد شفافیت، ارائه خدمات فراگیر، ایجاد دسترسی منصفانه همه مردم به خدمات و اطلاعات ضروری و مقابله کارآمد با فساد، قابل مشاهده و ارزیابی است.\n\nوزیر ارتباطات اضافه کرد: الکترونیکی شدن مهمترین استعلام‌ها و بسیاری از خدمات اصلی دولت در حوزه‌های بیمه، بانکداری، بورس، مالیات، امور آموزشی و تحصیلات تکمیلی، خدمات سلامت و طرح‌های غربالگری و نسخه‌پیچی‌الکترونیکی و همچنین ایجاد بستر تعامل‌پذیری بین سازمان‌ها و بخش خصوصی، همگی گواه تحقق زیرساخت‌های ارتباطی و اطلاعاتی و اجرای دولت الکترونیکی در سال‌های اخیر است.\n\nوی افزود: بستر برگزاری محافل و آئین‌های مذهبی در فضای مجازی فراهم شده تا در برگزاری آئین‌های مذهبی خللی ایجاد نشود. در همین حال بستر مشارکت در طرح‌های نیکوکاری و همدلی در فضای مجازی فراهم شده تا هموطنان خیّر به راحتی به یاری هموطنان نیازمند بشتابند.\n\nآذری جهرمی با بیان اینکه دانش فضایی اعم از ساخت ماهواره‌های بومی، به کارگیری داده‌ها و تصاویر ماهواره‌ای در افزایش تولید و بهبود خدمات بخش‌های مختلف و توسعه کسب و کارهای فضاپایه مسیرهای نوینی را پیش روی کشورمان گشوده است، یادآور شد: شبکه پستی کشور به سوی هوشمندسازی گام برداشته و خدمات آن کار مردم را در شرایط کرونا آسان کرده است.\n\nبه گفته وی، اقتصاد دیجیتال با توسعه زیرساخت‌های کارآفرینی در فضای مجازی رشد ۳ برابری را تجربه کرده و به یکی از گونه‌های موفق اقتصادی بدل شده است.\n\nوزیر ارتباطات با اشاره به اینکه نسل پنجم اینترنت وارد کشور شده و در مسیر توسعه همگانی قرار گرفته است، تصریح کرد: بالاخره با عملیاتی شدن ابر رایانه سیمرغ، کشور ما نیز وارد حوزه‌های جدیدی از دانش محاسبات بزرگ و کاربردهای آن خواهد شد.\n\nوی افزود: همه اینها تنها بخشی از دستاوردها و تلاش‌های شما در زیست‌بوم ارتباطی کشور است که در این مجال همه آنها قابل بازگویی نیست. مطمئن هستم که پیشرفت و توسعه ارتباطات در کشور باز هم سرعت بیشتری خواهد گرفت و البته مثل گذشته مقاومت و موانعی ناشی از جهل هم بر سر راه این قطار پرسرعت ایجاد خواهد شد؛ اما این مسیر به سوی آینده روشنی که در انتظار فرزندان ایران است ادامه خواهد یافت.",
    "title": "پوشش ارتباطی روستاها به ۹۵ درصد رسید"
  },
  {
    "": 176,
    "url": "https://mehrnews.com//news/5214176/۵۴-هزار-نفر-در-اردبیل-به-فشار-خون-بالا-مبتلا-هستند",
    "text": "بابک نخستین در گفت‌وگو با خبرنگار مهر اظهار کرد: هم‌اکنون در کشور ما تقریباً یک نفر از هر پنج نفر افراد ۱۸ سال و بالاتر به فشار خون بالا مبتلا هستند که در استان اردبیل نیز در حدود ۵۴ هزار نفر بیمار فشارخون بالا شناسایی شده و تحت مراقبت‌های بهداشتی قرار دارند و هنوز تعداد کثیری از بیماران از بیماری خود بی اطلاع هستند و اگر اطلاع هم داشته باشند، اقدامات درمانی مؤثر برای کنترل بیماری را دریافت نمی‌کنند.\n\nوی گفت: اطلاع از میزان فشارخون ممکن است زندگی افراد را نجات دهد. لذا باید آگاهی جامعه در این خصوص را با روش‌های مختلف بالا برد. یکی از این راه‌ها، برگزاری بسیج‌های اطلاع رسانی و آموزشی است که راهنمایی برای طراحی و اجرای فعالیت‌هایی در طول سال است.\n\nنخستین افزود: با توجه به اینکه بیماران مبتلا به فشارخون بالا بخصوص با فشارخون کنترل نشده، هم به علت ابتلای شدیدتر و هم به علت بروز عوارض بیشتر و حادتر، در معرض خطر بیشتری به علت پاندمی بیماری کووید ۱۹ قرار دارند، باید طی سال جاری به بیماری فشارخون بالا توجه بیشتری داشت.\n\nمعاون امور بهداشتی دانشگاه علوم پزشکی استان تصریح کرد: روز جهانی فشارخون سال ۲۰۲۱ با عنوان «با اندازه گیری دقیق فشارخون و کنترل آن عمر طولانی‌تری داشته باشید» نامگذاری شده که این موضوع بر اندازه گیری درست فشارخون و افزایش آگاهی در خصوص فشارخون بالا در تمام جمعیت‌ها در سراسر دنیا تکیه دارد. یکی از موانع مهم در کنترل مؤثر فشارخون بالا عدم اطلاع مردم از بالا بودن میزان فشارخون خودشان است. لذا توصیه می‌شود همه افراد فشارخون خود را اندازه گیری کنند و اطلاعات خود را در باره فشارخون بالا افزایش دهند و اقدامات لازم برای درمان و کنترل فشارخون انجام دهند، تا سلامت بمانند و عمر طولانی‌تری داشته باشند.",
    "title": "۵۴ هزار نفر در اردبیل به فشار خون بالا مبتلا هستند"
  },
  {
    "": 177,
    "url": "https://mehrnews.com//news/5214092/مقاومت-عامل-تبدیل-سنگ-به-موشک-در-فلسطین",
    "text": "به گزارش خبرنگار مهر ، آیت الله حسینی بوشهری رئیس شورای عالی حوزه‌های علمیه در مراسم اختتامیه دوازدهمین جشنواره علامه حلی که پیش از ظهر دوشنبه در مرکز مدیریت حوزه‌های علمیه خواهران به صورت مجازی و وبیناری برگزار شد، با اشاره به آثار ارسالی طلاب و روحانیون حوزه‌های علمیه به این جشنواره، گفت: این جشنواره بشارت دهنده حرکت پرشتاب حوزه است.\n\nرئیس شورای عالی حوزه‌های علمیه با اشاره به اینکه آموزش پژوهش محور، یکی از نیازهای اصلی امروز حوزه‌های علمیه است، افزود: حوزه‌های علمیه با اتکا به برنامه‌های پژوهشی جان تازه می‌گیرند و این مطلب بایستی به همه طلاب و روحانیون و حوزه‌های علمیه منتقل شود.\n\nوی با بیان اینکه جامعه شیعه هیچ وقت در طول تاریخ به اندازه امروز از لحاظ کمیت به این وسعت نبوده است، تاکید کرد: هیچ وقت از لحاظ قدرت نیز حوزه‌های علمیه به کارآمدی امروز نبوده است و هیچ وقت به اندازه امروز از امکانات برخوردار نبوده است.\n\nرئیس شورای عالی حوزه‌های علمیه افزود: علامه امینی (ره) با شرایط بسیار سخت و دشوار به دنبال منابع مطالعه بودند اما امروز با وجود نرم افزارها ارتباط با تمام کتابخانه های دنیا آن هم در خانه ممکن شده است.\n\nرئیس جامعه مدرسین حوزه علمیه قم با بیان اینکه یکی از رسالت‌های حوزه‌های علمیه نهادینه کردن اخلاق در جامعه است، گفت: اکنون که به تازگی ماه مبارک رمضان را پشت سر گذاشته‌ایم نباید به لحاظ اخلاقی به عقب تر از شروع ماه رمضان برگردیم، و در این خصوص داوطلبان انتخابات با مدنظر قراردادن این نکته بسیار مهم به جای تخریب دیگران به توانمندی‌های خود بپردازند و از تخریب دیگران بپرهیزند.\n\nآیت الله حسینی بوشهری ایجاد بینش سیاسی و اجتماعی در مردم را از وظایف دیگر حوزه دانست و گفت: تبیین همه جانبه دین بر اساس شناخت عمیق مکتب از دیگر وظایف بسیار مهم حوزه‌های علمیه است.\n\nرئیس شورای عالی حوزه‌های علمیه با اشاره به اینکه در شرایطی این جشنواره برگزار می‌شود که جهان اسلام سوگوار و عزادار جنایات علیه مسلمانان جهان است، گفت: از یک سو دختران مظلوم شیعه به دلیل جهل و قساوت عده‌ای که بویی از بشریت نبرده‌اند به خاک و خون کشیده می‌شوند و از سوی دیگر شاهد به خاک و خون کشیده شدن مردان و زنان و کودکان فلسطینی را به دست رژیم غاصب صهیونیستی هستیم. وی در ادامه افزود: تخریب قبور ائمه بقیع نیز آغازگر حرکتی جاهلانه بود که نتیجه آن حوادث کنونی شد.\n\nرئیس جامعه مدرسین حوزه علمیه قم با بیان اینکه امروز ملت مقاوم فلسطین مقتدرانه در مقابل حملات وحشیانه رژیم غاصب صهیونیستی ایستاده است، تصریح کرد: با همت و اراده و مقاومت سالیان گذشته، مقاومت فلسطین که روزی با سنگ در مقابل ظلم صهیونیست‌ها بود، امروز با موشک‌های قوی، پایتخت جعلی رژیم کودک کش صهیونیستی را به لرزه انداخته و خواب از چشم آنان ربوده‌اند.",
    "title": "مقاومت عامل تبدیل سنگ به موشک در فلسطین"
  },
  {
    "": 178,
    "url": "https://mehrnews.com//news/5214220/مشارکت-حداکثری-اولویت-سپاه-در-انتخابات-است",
    "text": "به گزارش خبرنگار مهر، سردار جمال شاکرمی ظهر دوشنبه در دیدار با رئیس دفتر نظارت و بازرسی بر انتخابات ایلام، انتخابات را یک فرصت مهم و تاثیرگذار برای ترقی و پیشرفت کشور دانست و گفت: انتخابات یک فرصت مهم و بیان کننده میزان دلبستگی و پیوند عمیق و ناگسستنی مردم و مسئولین جمهوری اسلامی است.\n\nوی اضافه کرد: هر چه شور و نشاط انتخابات بیشتر باشد، امنیت پایدار در کشور ایجاد خواهد شد و در برابر حضور مردم دشمنان هم سرخورده و مایوس خواهند شد.\n\nسردار شاکرمی بیان کرد: مشکلات امروز کشور در عرصه اقتصاد و معیشت مردم، تنها با انتخاب نیروی کارآمد، باایمان، پرانگیزه و علاقمند به کار محقق خواهد شد.\n\nفرمانده سپاه ایلام تصریح کرد: آنچه برای سپاه مهم است میزان مشارکت حداکثری و حضور آگاهانه مردم در پای صندوق‌های رای است و از هیچ کاندیدا و جناح و جریانی حمایت نخواهیم کرد.\n\nوی گفت: ما آمادگی کامل داریم تا در کنار سایر نیروهای نظامی و انتظامی برای تامین امنیت انتخابات کمک کنیم.\n\nمسعودصیدی رئیس دفتر نظارت و بازرسی انتخابات ایلام نیز در این دیدار گفت: با توجه به برگزاری سیزدهمین دوره انتخابات ریاست جمهوری، بر اساس جدول زمان بندی، هیئت‌های نظارت در سطح استان در حال سازماندهی و آموزش عوامل نظارتی شعب اخذ رای هستند و پس از تشکیل هیئت‌های اجرایی و نظارت در تمام شهرستان‌ها و بخش‌ها، شعب اخذ رای نیز مشخص می‌شوند.",
    "title": "مشارکت حداکثری اولویت سپاه در انتخابات است"
  },
  {
    "": 179,
    "url": "https://mehrnews.com//news/5214147/از-شیخ-جراح-تا-غزه-تحلیلی-بر-دور-جدید-درگیری-ها-در-فلسطین",
    "text": "خبرگزاری مهر، گروه بین الملل- امیرحسین رجبی معمار: چند روزی است که بار دیگر آتش جنگ میان گروه‌های مقاومت فلسطین در نوار غزه و رژیم صهیونیستی برافروخته شده و همچنان نیز ادامه دارد. این بار هم مانند همیشه جرقه آغاز درگیری از سوی اشغالگران و با تلاش آنها جهت بیرون راندن ساکنان محله شیخ جراح قدس از خانه آبا و اجدادی‌شان رقم زده شد و اقدامات خشونت‌بار شهرک‌نشینان تندروی صهیونیست اوضاع را بحرانی‌تر کرد.\n\nموج تازه مقاومت در غزه اما، دگرگونی‌های روشنی داشته و همین امر نیز پیامدهای ویژه خود را در پی خواهد داشت. در نوشته پیش‌رو تلاش می‌کنیم به بررسی بخشی از این موارد بپردازیم.\n\nموشک‌های مقاومت و معادله جدید قدرت\n\nآنچه در نبردهای چند روز جاری به‌روشنی به چشم می‌خورد افزایش توان موشکی محور مقاومت با وجود کمبودها و فشارهای وارده به آنها است. حجم و دامنه گسترده شلیک موشک به سوی سرزمین‌های اشغالی و به ویژه تل آویو نشان از پدیداری یک معادله قدرت جدید در فلسطین دارد.\n\nدرست است که سامانه پدافندی گنبد آهنین شمار زیادی از راکت‌های شلیک‌ شده را در آسمان رهگیری و شکار می‌کند اما حجم بالای آتشباری از سوی حماس درست برای درگیر کردن این سامانه و در نهایت گذر از آن اجرا می‌شود. نکته مهم دیگر افزایش بُرد و همچنین دقت موشک‌ها و راکت‌های مقاومت است که شلیک گسترده به پایتخت رژیم اشغالگر قدس گواه آن است.\n\nبرقراری ارتباط میان تحولات در قدس و غزه نیز دارای اهمیت است. اسرائیل همواره کوشیده تا با ایزوله کردن نوار غزه و گسستن پیوند میان مردمان آنجا و دیگر فلسطینی‌ها از نفوذ و توان مقاومت بکاهد. اما نقش‌آفرینی حماس در پی اقدامات رژیم صهیونیستی در قدس این نقشه را هم نقش بر آب کرده است.\n\nهرچند توان تخریبی بیشتر موشک‌های یاد شده در برابر بمباران‌ها و حملات توپخانه‌ای ارتش اشغالگر چندان زیاد نیست و اصولا در طول این هفتاد سال هیچگاه اجازه داده نشد که ملت فلسطین به شکل برابر از خود دفاع کند اما توان اصلی این موشک‌ها نه در قدرت تخریب مادی یا وارد آوردن تلفات جانی آنها، بلکه اثر روحی و روانی است که بر ساکنان مناطق اشغالی بر جای می‌گذارد و شکست هیمنه ارتش اسرائیل به عنوان چهارمین ارتش قدرتمند جهان را در پی دارد که نمی‌تواند از ساکنان خود آن‌گونه که شایسته است محافظت کند.\n\nرژیم صهیونیستی؛ بحران امنیتی و اقتصادی\n\nبخش بزرگی از شهرک‌نشینان و ساکنان فعلی سرزمین‌های اشغالی، یهودیان پراکنده در گوشه و کنار جهان هستند که به امید داشتن امنیت و رفاه به فلسطین اشغالی مهاجرت کرده اند. آنها برخلاف ملت فلسطین که دهه‌هاست به ناحق به رنج و سختی ناشی از جنگ، محاصره و آوارگی خو گرفته‌اند توان زندگی بلند مدت در شرایط بحرانی و جنگی را ندارند و با بدتر شدن شرایط، فرار را بر قرار ترجیح خواهند داد.\n\nشیوه حمله‌های اخیر فلسطینی‌ها به شهرها و زیرساخت‌های رژیم صهیونیستی بی‌ سابقه است و پخش فیلم‌ها و تصاویر گریز صهیونیست‌ها، به صدا درآمدن آژیر خطر و در یک کلام برهم خوردن شرایط عادی زندگی، موجی از ترس و هراس برای این مناطق به ارمغان آورده است.\n\nبا نبود امنیت، مهاجرت از سرزمین‌های اشغالی آغاز شده است. آنچه این روزها در سرزمین‌های اشغالی می‌گذرد پیامد رفتارهای یک سال اخیر صهیونیست‌ها و اقدامات خرابکارانه‌ای است که آنها علیه محور مقاومت و به ویژه ایران انجام دادند. به هر روی کسانی که خود در خانه‌های شیشه‌ای سست اقامت دارند باید خیلی بیشتر مراقب سنگ‌پراکنی‌هایشان و پاسخ طرف مقابل باشند.\n\nجنگ‌طلبی نتانیاهو و حذف رقبا\n\nبنیامین نتانیاهو، نخست وزیر رژیم صهیونیستی، همواره از شکل‌گیری بحران و تندروی استقبال کرده و از آنجا که در شرایط سیاسی و قضایی مناسبی به سر نمی برد حیات خود را در ادامه شرایط بحرانی جستجو می‌کند.\n\nدر شرایط کنونی و با بالا گرفتن درگیری‌های خونین میان یهودیان و عرب‌های شهرهای گوناگون اسراییل مانند عکا، حیفا و غیره رویکرد برخی از رهبران راستگرای مخالف نتانیاهو که برای به زیر کشیدن وی از قدرت به سمت احزاب و جریان‌های چپ تمایل پیدا کرده بودند دستخوش دگرگونی شده است. پایگاه رایِ احزاب تندروی راستگرا به رهبری افرادی چون نفتالی بنت و لیبرمن طیف نژادپرست بوده و آنها نمی‌توانند در درگیری‌های جاری طرف هواداران خود را نگیرند.\n\nبنابراین ادامه ائتلاف آنها با جناح چپ هزینه سنگینی برایشان دارد و پایگاه اجتماعی‌شان را تضعیف خواهد کرد. خروج نفتالی بنت از ائتلاف ضد نتانیاهو را هم باید در همین راستا ارزیابی کرد. بنابراین می‌توان انتظار داشت که این درگیری بار دیگر جبهه نتانیاهو را در داخل اسراییل تقویت کند.\n\nنتیجه‌گیری\n\nآنچه می‌توان تا این لحظه دریافت آن است که مقاومت اسلامی فلسطین در پی ایجاد معادله و موازنه‌ای نوین در برابر صهیونیست ها بوده و می‌کوشد تا اثرگذاری خود را علاوه بر نوار غزه به دیگر نقاط کرانه باختری و قدس نیز گسترش داده و توان و حوزه بازیگری‌اش را افزایش دهد. حماس تلاش می‌کند تا اسرائیل را از انجام حملات علیه مسجد الاقصی و ساکنان قدس پرهیز داده و گونه‌ای بازدارندگی پدید آورد.\n\nبا در نظر گرفتن شرایط نابسامان داخلی، شکاف ژرف میان یهودیان و عرب‌ها، فشار افکار عمومی جهان و بحران اقتصادی ریشه‌دار، اسرائیل توان و تمایلی به یک جنگ گسترده و بهره‌گیری از نیروی زمینی برای ورود به نوار غزه ندارد اما با توجه به گستره حملات حماس، نتانیاهو برای حفظ جایگاه خود ناگزیر به افزایش شدت درگیری است.\n\nبا توجه به موارد یاد شده و فشارهای دیپلماتیک در سطح جهان و منطقه امکان ادامه و گسترش نبرد نیست و طرف اسرائیلی از بیم گسترش ناآرامی‌های داخلی و احتمال شکل‌گیری مقاومت‌های بیشتر از سوی فلسطینی‌ها به سمت آتش بس خواهد رفت.\n\nبا خوابیدن غبار سنگین برآمده از انقلاب‌های عربی در منطقه و در پی آن جنگ‌های داخلی و پدیداری گونه‌های فراوانی از گروه‌های تروریستی-تکفیری که در بیش از یک دهه گذشته جهان اسلام و کشورهای عربی را به خود مشغول کرده بود، نشانه‌های توجه دگر بار به مساله اول امت اسلامی یعنی قدس متمرکز شده و این فرصتی تاریخی است که گروه‌های مقاومت باید از آن بهره برده و زمین بازی جدید با قواعد خاص خود را به دشمن صهیونیست تحمیل کنند.",
    "title": "از شیخ جراح تا غزه/ تحلیلی بر دور جدید درگیری‌ها در فلسطین"
  },
  {
    "": 180,
    "url": "https://mehrnews.com//news/5214171/مهمترین-عامل-اثربخشی-فعالیت-های-روابط-عمومی-باور-و-پویایی-است",
    "text": "به گزارش خبرگزاری مهر به نقل از اداره کل ارتباطات و امور بین الملل شرکت مخابرات ایران، محمدرضا بیدخام مدیر کل ارتباطات و اموربین الملل شرکت مخابرات در یادداشتی به مناسبت روز ملی ارتباطات و روابط عمومی نوشت:\n\n«روابط عمومی مغز متفکر، گوش شنوا، چشم بینا، زبان گویا، دست اجرا و قلب تپنده یک سازمان است، جملاتی زیبا که در عمل، در سازو کارهای اداری به طور کامل محقق نمی شود.\n\nیکی از مهمترین عوامل برای توسعه روابط عمومی تاثیر گذار، باوراست.باور به قدرت روابط عمومی در ایجاد تغییر و کنش از جانب رهبران سازمانی در درجه اول و پس از آن اداره کنندگان و کارشناسان روابط عمومی.\n\nاینکه ما بتوانیم از یک روابط عمومی راکد، عبور کنیم و با روابط عمومی توجیه گر خداحافظی گام مهمی است، تا در چینش پازل سازمانی جزو بخش های اصلی و تاثیر گذارسازمان باقی بمانیم.\n\nبه زبان ساده اگر حذف روابط عمومی به هر دلیلی کَمیت سازمان را لنگ کرد و مسیر حرکت را متزلزل. آن وقت است که می توانیم ادعا کنیم از کَمیت گرایی فاصله گرفته ایم و در جهت رسیدن به فضای حرفه ای روابط عمومی در تلاشیم.\n\nاز سویی دیگر با توجه به شرایط کنونی جامعه در حوزه اقتصاد، سیاست و فرهنگ. هر روز سازمان ها و شرکت ها اعم از خصوصی و دولتی با بحران ها و چالش های فراوانی مواجه اند که در این مواقع، نقش روابط عمومی آن لاین و گوش به زنگ ،خودنمایی می کند.\n\nهمچنین درباره ارتباطات درون سازمانی و نقش روابط عمومی لازم است بگویم، اگر در مسیر شناخت نیازهای نیروی انسانی و رفع مشکلات آن ها حرکت نکنیم. در دراز مدت، بهره وری پوسته ای و گزارش محور، جایگزین نگاه های عمیق و آینده نگر خواهد شد و ما را از هداف اصلی شرکت، دورخواهدکرد.\n\nدرباره ساختار درونی روابط عمومی ها هم نکاتی قابل توجه است. هر سازمانی که در روابط عمومیش مهر و صفا و تلاش برای حرکت تیمی وجود نداشته باشد؛ رو به اضمحلال خواهد رفت، چراکه کار در این حوزه انگیزه و عشق می خواهد و آدم های پای کار.\n\nعرصه ای که مدیریت و در عین حال رهبری درآن عزمی جزم و صبر ایوب می خواهد تا در برابر هر مدل انتقاد، پیشنهاد و حوادث غیر مترقبه، خم به ابرو نیاوری، مهارت حل مسئله داشته باشی و بتوانی با گرفتن بهترین تصمیم ها و پاسخگویی (آن هم در زمان مناسب)، مشاور واقعی مدیریت یک شرکت باشی.\n\nدر این میان، واحد ارتباطات و امور بین الملل شرکت مخابرات ایران هم به عنوان عضو کوچکی از خانواده مخابرات، در مسیر روابط عمومی تجاری و پویا و درعین حال خدمت رسان به مردم ایران اسلامی در حال حرکت است و دراین سال های سخت وپر فراز و نشیب، به حد بضاعت، توان خود را به کار گرفته است تا با شناسایی نیازهای مشتریان و ذینفعان و انتقال آن به بخش های مرتبط، مسیر حرکت و سرعت انجام کار را آسان کند و در عین حال برند شرکت مخابرات ایران را سرپا نگه دارد و شاید هم پر آوازه کند.\n\nالبته این نکته هم قابل توجه است که در بسیاری موارد این واحد، علاوه بر انجام وظایف خود، نگاه فراگیر به بخش های مختلف شرکت دارد و با پوشش فعالیت های بر زمین مانده، برای حرکت رو به جلو و پایدار، تلاش می کند.\n\nهمچنین توجه به حوزه روابط عمومی در استان ها، از دیگر محورهای مهم کار در روابط عمومی شرکت مخابرات ایران است. تا مسوولان شرکت درجریان موفقیت ها و احیانا کم و کاستی های خدمات استانی قرار گیرند، حوزه ای که همیشه در تصویری نامعلوم کمتر به آن پرداخته شده است.\n\nبدین منظور روابط عمومی شرکت مخابرات ایران درتلاش است مردم ایران را در یک قاب واحد، برای خدمت رسانی و پاسخگویی ببیند و یاری دهنده خدمتگزاران این شرکت باشد تا به مدد حضرت حق، مسیر عدالت ارتباطی و کاهش شکاف امکانات را به حداقل ممکن برساند.\n\nدر پایان خدا را شاکرم که به مدد همکاران عزیزم درحوزه ارتباطات و اموربین الملل شرکت مخابرات ایران، تلاش کرده ایم وزنه خدمت رسانی و تلاش برای توسعه ارتباطات کشور را هر روز سنگین تر کنیم و با ایجاد خلاقیت و نوآوری، پاسخگوی ذینفعان محترم باشیم.\n\nاز همه همکارانم درحوزه ارتباطات و اموربین الملل و روابط عمومی مناطق مخابراتی شرکت مخابرات ایران بواسطه تلاش در مسیر حرفه ای شدن و کسب رتبه های اول ارزیابی دوره های اخیر شرکت مخابرات ایران ، تشکر می ۰کنم.\n\nهمچنین از مدیران دلسوز و تلاشگر که همواره مشوق و تسهیل کننده فعالیت های واحد ارتباطات و امور بین الملل، بوده اند کمال تشکر را دارم».",
    "title": "مهمترین عامل اثربخشی فعالیت‌های روابط عمومی باور و پویایی است"
  },
  {
    "": 181,
    "url": "https://mehrnews.com//news/5214195/بیماری-های-پنهان-ناشی-از-مشکلات-اورولوژیک-را-بشناسیم",
    "text": "به گزارش خبرگزاری مهر، مهری مهراد مسئول دپارتمان نورویورولوژی مرکز تحقیقات عملکردی مغز و اعصاب بیمارستان شهدای تجریش، گفت: بیماری‌های پنهان زیادی در پشت مشکلات ادراری و اورولوژیک وجود دارد که بسیاری از مردم از آنها بی‌خبرند.\n\nوی افزود: مشکلات ادراری نشانگر بیماری‌های نهفته ای مانند دیابت، پارکینسون، ام اس و…، است که مبتلایان از آنها بی خبر بوده و دچار عوارض زیادی در سیستم عصبی می‌شوند.\n\nمهراد اظهار داشت: دیابت بیماری است که چشم، کلیه و مثانه را درگیر می‌کند و باید به افراد دیابتی آموزش بدهیم که اگر دچار مشکلات ادراری شدند، به پزشکان اورولوژی نیز مراجعه کنند.\n\nاین متخصص اورولوژی تاکید کرد: پارکینسون بیماری است که مغز را درگیر می‌کند و می‌تواند مثانه را نیز تحت تأثیر قرار دهد، یا دیسک‌های کمری و تومور نخاع نیز باعث بی اختیاری ادراری می‌شوند.\n\nبه گفته مهراد، ناهنجاری‌های مادرزادی در ستون فقرات نیز می‌تواند عامل شب ادراری و بی اختیاری ادراری کودکان شود مثل اسپاینا بیفیدا، که نیاز به بررسی پزشکی دارد.\n\nوی افزود: والدین نباید مشکلات و بی اختیاری ادراری کودکان را ساده تلقی کنند، زیرا پشت این موضوع ابتلاء به بیماری‌هایی وجود دارد که باید سریع‌تر درمان شوند.\n\nمسئول دپارتمان نورویورولوژی مرکز تحقیقات عملکردی مغز و اعصاب بیمارستان شهدای تجریش، با بیان اینکه در دوران کرونا، ویزیت بیماران در مرکز اورولوژی به صورت آنلاین انجام می‌شود، گفت: در دوران کرونا، ظرفیت پذیرش بیماران و خدمات رسانی به آنان ۸ برابر افزایش یافته است.\n\nوی تاکید کرد: قرار است با کشورهای عربی همکاری کنیم و از این کشورها پذیرش بیمار نورویورولوژی در مرکز تحقیقات فانکشنال جراحی مغز و اعصاب دانشگاه علوم پزشکی شهید بهشتی داشته باشیم.\n\nمهراد افزود: آموزش نورویورولوژی پزشکان جوان اورولوژی نیز به زودی در کشور آغاز می‌شود و قرار است با ایجاد مرکزی، کشورهای همسایه در زمینه نورو یورولوژی از ما آموزش ببینند.\n\nدر ادامه، سعید صفری معاون پژوهشی مرکز تحقیقات عملکردی جراحی مغز و اعصاب بیمارستان شهدای تجریش گفت: حیطه فعالیت مرکز نورویورولوژی، یاری رساندن به بیماران است که سعی داریم این رشته را در کشور گسترش دهیم.\n\nوی افزود: پذیرش تحقیقات مختلف، حمایت مالی از این تحقیقات، برگزاری سمینارها و کنگره‌ها و پذیرش مقالات علمی و پژوهشی خصوصاً بعد از فعالیت مشترک با مرکز اورولوژی، از اهم فعالیت‌های این مرکز است.\n\nعلاقمندان جهت کسب اطلاعات بیشتر می توانند به آدرس www.mehradodc.com مراجعه کنند.",
    "title": "بیماری‌های پنهان ناشی از مشکلات اورولوژیک را بشناسیم"
  },
  {
    "": 182,
    "url": "https://mehrnews.com//news/5214203/روابط-عمومی-نقشی-تعیین-کننده-در-تنویر-افکار-عمومی-دارد",
    "text": "به گزارش خبرنگار مهر، عزیزالله شهبازی ظهر دوشنبه در جمع روابط عمومی‌های استان البرز ضمن تبریک روز ارتباطات و روابط عمومی به تمامی فعالان این عرصه اظهار کرد: در دنیای پیچیده و مدرن ارتباطی امروز بدون شک روابط عمومی به عنوان نهادی نظام مند نقش تعیین کننده در تنویر افکار عمومی، تعامل و پاسخگویی به مطالبات مردم را بر عهده دارد.\n\nوی ادامه داد: بی تردید در سالی که از سوی مقام معظم رهبری (مدظله العالی) به نام «تولید، پشتیبانی‌ها، مانع زدایی‌ها» مزین شده، همه ما به عنوان کارگزاران نظام و خدمتگزاران مردم مسئولیت‌های خطیری بر دوش داریم و روابط عمومی‌ها باید در این رابطه پل مستحکم ارتباطی بین سازمان و مردم باشند.\n\nاستاندار البرز بیان کرد: همواره ارتباط چهره به چهره با مردم دارم و با حضور در بطن جامعه از مشکلات و دغدغه‌های آنها با خبر هستم ولی در این راستا روابط عمومی می‌تواند تأثیر بسزایی در جهت کمیت و کیفیت این ارتباط داشته باشد.\n\nوی متذکر شد: قدردان تلاش‌های صورت گرفته از سوی روابط عمومی در استانداری و سایر دستگاه‌های اداری و اجرایی هستم و امید است در مسیر توسعه و آبادانی استان، همچنان متحد و منسجم و همگام باشیم.",
    "title": "روابط عمومی نقشی تعیین‌کننده در تنویر افکار عمومی دارد"
  },
  {
    "": 183,
    "url": "https://mehrnews.com//news/5214212/افزایش-شمار-مبتلایان-به-کرونا-در-استان-ایلام-به-۳۷۹۵۴-نفر",
    "text": "محمد کریمیان در گفتگو با خبرنگار مهر از افزایش شمار مبتلایان به کرونا در استان به تعداد ۳۷ هزار و ۹۵۴ نفر خبر داد.\n\nوی اظهار کرد: طی ۲۴ ساعت گذشته تعداد ۱۱۰ مورد مثبت جدید بیماری کرونا در استان شناسایی شده است.\n\nکریمیان بیان کرد: متاسفانه در ۲۴ ساعت گذشته ۲ مورد فوتی ناشی از بیماری کرونا در استان گزارش شده و مجموع فوت شدگان ناشی از کرونا تا این لحظه ۷۷۱ نفر است.\n\nوی گفت: ۲ مورد فوتی امروز مربوط به شهرستان‌های چرداول و دهلران بوده است.",
    "title": "افزایش شمار مبتلایان به کرونا در استان ایلام به ۳۷۹۵۴ نفر"
  },
  {
    "": 184,
    "url": "https://mehrnews.com//news/5214208/آزادی-۱۵۰-زندانی-استان-فارس-با-استفاده-از-پابند-الکترونیکی",
    "text": "به گزارش خبرگزاری مهر، اسحاق ابراهیمی در دیدار با استاندار فارس با بیان اینکه شمار محکومان جرایم مالی غیرعمد در فارس زیاد است، این تعداد را ۸۴۵ نفر اعلام و خاطرنشان کرد: ۱۲۱ نفر از زندانیان جرایم غیرعمد در استان به جرم ناتوانی در پرداخت مهریه گرفتار هستند؛ اگرچه اکثر آنان در مرخصی بسر می‌برند.\n\nمدیرکل زندان‌های فارس یادآور شد: سال گذشته زمینه اشتغال برای ۵۴ درصد محکومان در داخل و بیرون زندان فراهم شد؛ این آمار امسال با حمایت مسئولان قضائی و تلاش سازمان زندان‌های فارس به ۸۰ درصد افزایش خواهد یافت.\n\nابراهیمی ادامه داد: تعداد ۱۵ انجمن حمایت زندانیان در حوزه‌های قضائی دارای زندان در استان فعالیت می‌کنند و از این تعداد تنها ۲ انجمن در شیراز و داراب دارای ساختمان مجزا هستند.\n\nاو از استاندار فارس تقاضا کرد که فرمانداران به عنوان اعضای هیئت مدیره انجمن‌های حمایت از زندانیان، در واگذاری زمین مناسب به انجمن‌ها برای احداث ساختمان اداری، آموزشی در راستای توانمندسازی و مهارت آموزی خانواده‌های زندانیان همکاری کنند.\n\nمدیرکل زندان‌های فارس همچنین در خصوص تأمین اعتبارات عمرانی و مصوبات سفر رئیس قوه قضائیه، انتقال زندان عادل آباد به خارج از شهر و حمایت از خانواده زندانیان تأکید کرد.\n\nاستاندار فارس نیز در این دیدار ضمن قدردانی از مسئولان زندان‌ها در راستای اصلاح و تربیت زندانیان و حمایت از خانواده‌های آنان، گفت: زندانی در بند و گرفتار است و به خاطر جرم ارتکابی محکوم به حبس شده اما همنوع ما و انسان هستند و حقوق انسانی آنان باید حفظ و رعایت شود.\n\nعنایت‌الله رحیمی خاطرنشان کرد: لازم است زمینه سالم سازی و بازپروری زندانیان فراهم شود تا بازگشت مفیدی به جامعه داشته باشند. استاندار فارس همچنین در خصوص بررسی مشکلات زندان‌ها در حوزه‌های مختلف و همکاری در راستای مرتفع کردن آنها و تأمین اعتبار، قول مساعدت و همکاری داد.",
    "title": "آزادی ۱۵۰ زندانی استان فارس با استفاده از پابند الکترونیکی"
  },
  {
    "": 185,
    "url": "https://mehrnews.com//news/5214051/چه-نکاتی-ملودی-را-بد-جلوه-می-دهد-اندر-احوالات-صنعتی-شدن-موسیقی",
    "text": "به گزارش خبرنگار مهر، میلاد کیایی نوازنده پیشکسوت سنتور روز دوشنبه بیست و هفتم اردیبهشت ماه با حضور در برنامه تلویزیونی «سلام تهران» شبکه پنج سیما که بخش میز موسیقی آن به کارشناسی رضا مهدوی پیش روی مخاطبان قرار گرفت، توضیح داد: به اعتقاد من موسیقی بد وجود ندارد، زیرا آنچه موسیقی را بد جلوه می‌دهد کلام نازیبا و انتخاب زمان نامناسب برای شنیدن یک موسیقی است. قطعاً در این چارچوب زمان شنیداری مهم است؛ به‌طور مثال در یک مجلس شادمانه اگر یک نفر آواز گوشه‌های دشتی را بخواند؛ کار نادرستی انجام داده چرا که جای این موسیقی آن‌جا نبوده است.\n\nوی درباره تقسیم بندی زمانی استفاده از دستگاه‌های موسیقی گفت: هر یک از مقامات موسیقی ایران، زمان شنیداری خاص خود را دارد و می‌تواند تاثیر جادویی روی شنونده بگذارد. در شروع صبح یک موسیقی ملایم و آرامش‌بخش خوب است. به‌طور مثال در زمان سَحر و صبح خیلی زود، دستگاه همایون شنونده را جادو می‌کند. بعد از برآمدن آفتاب، موسیقی چهارگاه مناسب است و بیشترین موسیقی‌هایی که برای ورزش ساخته می‌شود در این مقام است. در بین ساعت ۸ تا ۱۰ صبح موسیقی ماهور بسیار خوب است. در ظهر شرعی آواز بیات ترک، خصوصاً اذان آقای موذن زاده اردبیلی بسیار تاثیرگذار خواهد بود. در زمان بعدازظهر، ابوعطا و غروب شنیدن مقام افشاری خوب خواهد بود. در آغاز شب آواز دشتی، میانه شب دستگاه شور و نصف شب، مخالف سه گاه را باید شنید.\n\nوی درباره استفاده از اشعار حکیم ابوالقاسم فردوسی در غنای موسیقی، گفت: واقعاً مایه تاسف است که در آهنگ‌های باکلام موجود، به ندرت از اشعار فردوسی استفاده شده است. باید اشعار این حکیم بزرگ را محترم شمرد و قدر آن را بیشتر دانست. در هر برهه زمانی، هر یک از ما با توجه به اختیارات‌مان، وظایفی داریم و باید تلاش کنیم کارنامه‌ای ارائه دهیم که قابل افتخار باشد.\n\nنوازنده پیشکسوت موسیقی با اشاره به ماندگاری موسیقی‌های قدیمی، در پایان افزود: کارهای گذشته ماندگاری بیشتری دارد زیرا در آن ایام، آهنگساز با شاعر هماهنگ بود و جویا می‌شد که در چه احوالاتی شعر را سروده، خواننده را مدنظر داشتند و ارکستر هم همزمان بود. در گذشته کار، هنری بود اما امروزه موسیقی صنعتی شده است.",
    "title": "چه نکاتی ملودی را بد جلوه می‌دهد/ اندر احوالات صنعتی شدن موسیقی!"
  },
  {
    "": 186,
    "url": "https://mehrnews.com//news/5214201/فراهم-کردن-امکانات-تبلیغاتی-کاندیداهای-ریاست-جمهوری-در-فضای-مجازی",
    "text": "به گزارش خبرگزاری مهر به نقل از خانه ملت، محمدجواد آذری جهرمی امروز پس از حضور در نشست کمیسیون صنایع و معادن مجلس در جمع خبرنگاران، گفت: در جلسه امروز گزارشی از میزان پیشرفت شبکه ملی اطلاعات ارائه و آخرین وضعیت تشریح شد و در نهایت مقرر شد به عنوان وظایف نظارتی مجلس، کمیته‌ای از نمایندگان از پیشرفت پروژه‌ها در این زمینه بازدید کنند و مجدد پس از گذشت ۲ هفته آینده، جلسه‌ای در این باره داشته باشیم.\n\nوی با بیان اینکه امیدواریم برخی از موانع موجود در این زمینه با همراهی مجلس برطرف شود، افزود: اخبار خوبی در حوزه توسعه روستایی و فضایی در هفته‌های آینده منتشر می‌شود.\n\nوزیر ارتباطات درباره انتشار برخی خبرها مبنی بر ارائه اینترنت رایگان به کاندیداهای ریاست جمهوری، توضیح داد: در روزهای گذشته پیامک‌های بسیاری مبنی بر اینکه اگر می‌دانستیم به کاندیداها اینترنت رایگان داده می‌شود، نام نویسی می‌کردیم برای من ارسال شده است اما باید به این نکته دقت کرد که تخصیص اینترنت رایگان به کاندیداهای ریاست جمهوری به معنای ارائه بسته اینترنت رایگان مصرفی نیست.\n\nوزیر ارتباطات و فناوری اطلاعات ادامه داد: منظور ارائه بسته، امکانات تبلیغاتی در فضای مجازی اعم از ارتباط ویژه با مخاطبان در شبکه‌های اجتماعی داخلی، تسهیلات ارتباطی، خدمات صوت و تصویر فراگیر و.. است که به کاندیداهای تائید صلاحیت شده شورای نگهبان اختصاص پیدا می‌کند تا تمام کاندیداهای تأیید شده شورای نگهبان بتوانند در شیوع کرونا در فضایی عادلانه از ظرفیت‌های کمپین‌های فضای مجازی برای تشریح برنامه‌های خود استفاده کنند.",
    "title": "فراهم کردن امکانات تبلیغاتی کاندیداهای ریاست جمهوری در فضای مجازی"
  },
  {
    "": 187,
    "url": "https://mehrnews.com//news/5214168/شفافیت-زمینه-ساز-انتخاب-افراد-اصلح-در-انتخابات-است",
    "text": "سعید صالحی در گفتگو با خبرنگار مهر با اشاره به اینکه شفافیت و روشنگری زمینه ساز انتخاب افراد اصلح‌ در انتخابات است، اظهار داشت: مردم با بررسی عملکرد داوطلبان و برنامه‌های آنها می‌توانند انتخاب اصلح داشته باشند.\n\nوی با بیان اینکه اطلاع رسانی کاندیداها در زمان تبلیغات همانند دوره‌های گذشته نیست و شرایط امروز با توجه با کرونا تغییر کرده است، بیان کرد: شرایط کرونا اجازه حضور تجمع‌ها در ستادهای انتخاباتی و مساجد را نمی‌دهد.\n\nفرماندار لردگان با اشاره به اینکه بهره گیری از فضای مجازی برای معرفی برنامه‌ها توسط داوطلبان در زمان قانونی تبلیغات باید مورد توجه قرار گیرد، ادامه داد: رسانه‌ها در راستای معرفی داوطلبان می‌توانند گامی ارزشمند بردارند.\n\nوی با اشاره به اشاره به طرح «جنبش ازما» با همکاری خبرگزاری مهر، اظهار داشت: این طرح ایده بسیار خوبی است که می‌تواند اطلاع رسانی مناسب در راستای معرفی افراد اصلح و شایسته به مردم داشته باشد و قابل تقدیر است.\n\nفرماندار لردگان در ادامه با اشاره به حضور حداکثری مردم در انتخابات، عنوان کرد: حضور حداکثری مردم در انتخابات توطئه‌های دشمن را با شکست مواجه می‌کند.\n\nوی ادامه داد: مشارکت مردم در انتخابات موجب استحکام پایه‌های نظام اسلامی می‌شود.\n\nدر این راستا خبرگزاری مهر در طرحی به نام جنبش از ما از نامزدهای انتخاباتی و مردم درخواست دارد تا با حضور در سایت azma.net در چالش شفافیت شرکت کنند یعنی به صورت شفاف عملکرد و برنامه‌های حوزه‌های مختلف را به بوته نظرات مردمی و قضاوت بگذارند و این آمادگی وجود دارد که حتی مطالب بیان شده توسط نامزدهای انتخاباتی در خبرگزاری مهر و همچنین سایت «از ما» منتشر شود.",
    "title": "شفافیت زمینه ساز انتخاب افراد اصلح در انتخابات است"
  },
  {
    "": 188,
    "url": "https://mehrnews.com//news/5214196/صید-بیش-از-۲۰-هزار-تن-کیلکا-از-دریای-خزر",
    "text": "به گزارش خبرگزاری مهر به نقل از وزارت جهاد کشاورزی، مدیرکل امور صید و صیادی سازمان شیلات ایران گفت: از این میزان صید ماهی کیلکا، ۷۱ درصد سهم استان مازندران و ۲۹ درصد سهم استان گیلان بوده است.\n\nمختار آخوندی، بیش از ۹۵ درصد صید ماهی کیلکا در سال گذشته را مربوط به گونه معمولی و ۲ تا ۳ درصد گونه آنچوی عنوان کرد.\n\nوی افزود: بر اساس آخرین گزارش‌ها، صید کیلکا در استان گیلان ۲۱ درصد افزایش و در استان مازندران ۲۸ درصد کاهش داشته است.\n\nآخوندی، علت کاهش صید کیلکا در استان مازندران را ناشی از شرایط آب و هوایی، کاهش ذخایر و کاهش دریاروی شناورها در شب دانست.\n\nوی گفت: متوسط صید شناورها در شب در سال گذشته ۱۶ درصد کاهش نشان می‌دهد.\n\nمدیرکل امور صید و صیادی سازمان شیلات ایران با بیان این که در سال ۷۸ نزدیک به ۹۵ هزار تن کیلکا از دریای خزر صید می‌شد، اظهار داشت: پس از ورود مهاجم شانه دار از دریای سیاه، ذخایر ماهی کیلکا رو به کاهش گذاشت.\n\nوی خاطرنشان کرد که پیش از ورود مهاجم شانه دار به دریای خزر ۹۰ درصد صید کیلکا از گونه آنچوی بود در حالی که اکنون ذخایر گونه آنچوی به حداقل رسیده است.\n\nآخوندی گفت: برای حفظ ذخایر کیلکا، تعداد شناورها را از ۲۰۰ فروند به ۱۲۰ فروند تعدیل کرده ایم.\n\nوی با اشاره به این که در حال حاضر ۷۴ فروند شناور صید کیلکا فعال هستند، اذعان داشت: از این تعداد ۴۴ فروند در استان مازندران و ۳۰ فروند در استان گیلان فعالیت می‌کنند.\n\nآخوندی گفت: ماهی کیلکا تقریباً در همه سال صید می‌شود، اما در مقطعی از فصل بهار به علت تخم‌ریزی، صید کیلکا ممنوع است و صیادان هم این ممنوعیت را رعایت می‌کنند.",
    "title": "صید بیش از ۲۰ هزار تن کیلکا از دریای خزر"
  },
  {
    "": 189,
    "url": "https://mehrnews.com//news/5214190/کرونا-در-البرز-۱۲-قربانی-دیگر-گرفت",
    "text": "محمد فتحی در گفت‌وگو با خبرنگار مهر با اشاره به آخرین وضعیت کرونا در البرز اظهار کرد: در ۲۴ ساعت گذشته تعدادی با علائم مشکوک به بیمارستان‌های استان مراجعه کردند که از این تعداد ۱۱۲ نفر بستری شدند.\n\nوی با بیان اینکه در حال حاضر ۸۵۹ نفر شامل موارد قطعی، محتمل و مشکوک در بیمارستان‌های البرز بستری هستند، تصریح کرد: از این تعداد ۴۴۳ نفر بیمار قطعی کووید - ۱۹ هستند، همچنین طی این مدت ۱۲ بیمار کرونایی جان خود را از دست داده‌اند و مجموع جان‌باختگان به ۳ هزار و ۸۶۲ نفر رسیده است.\n\nرئیس دانشگاه علوم پزشکی البرز مجموع موارد بستری شامل قطعی، محتمل و مشکوک در البرز از ابتدای شیوع کرونا تا به امروز را ۴۲ هزار و ۴۸۹ نفر اعلام کرد و متذکر شد: از ابتدای شیوع کرونا تاکنون ۳۷ هزار و ۷۵۶ نفر از مراکز درمانی ترخیص شده‌اند.",
    "title": "کرونا در البرز ۱۲ قربانی دیگر گرفت"
  },
  {
    "": 190,
    "url": "https://mehrnews.com//news/5214128/اشتهارد-در-زیرساخت-ها-نقاط-ضعف-عمده-ای-دارد",
    "text": "به گزارش خبرنگار مهر، فرهاد شیبک ظهر دوشنبه در جلسه کمیته توسعه اشتغال شهرستان اشتهارد اظهار کرد: استفاده از تمام ظرفیت‌های مختلف درون و برون شهرستانی را برای توسعه همه جانبه اشتهارد ضروری است.\n\nوی با اشاره به وضعیت اشتغال در شهرستان بیان کرد: اشتهارد یکی از مناطق کمتر توسعه یافته است که وجود شهرک‌های صنعتی اشتهارد و کوثر بخشی از اشتغال این منطقه و حتی استان را به خود اختصاص داده است که با وجود این ظرفیت بزرگ صنعتی و تولیدی، اشتهارد در بخش‌های دیگر به ویژه زیرساختی، نقاط ضعف عمده‌ای وجود دارد که باید مورد بررسی قرار گرفته و رفع شود.\n\nفرماندار اشتهارد خاطرنشان کرد: ستاد اجرایی طی سال‌های اخیر نشان داده است که این ظرفیت و توانمندی را به شکلی گسترده در سراسر کشور با اجرایی کردن طرح‌های بزرگ صنعتی و کشاورزی دارد و این ظرفیت هر ساله بیشتر، عمیق‌تر و مردم نیز از خدمات این نهاد بهره بهتری برده و می‌برند.\n\nوی افزود: مدیران استانی ستاد اجرایی فرمان حضرت امام (ره) با دست پر به اشتهارد آمده و بر اساس برنامه‌ریزی‌های انجام شده توسط این نهاد در زمینه‌های مختلف تولید و اشتغالزایی طی سال‌های اخیر، مقرر شد که این نهاد برای توسعه اشتغال پایدار در شهرستان و پرداخت تسهیلات بانکی کم بهره و ارزان قیمت برای ایجاد مشاغل مختلف به ویژه در روستاها با همکاری و همراهی نهادهای مختلفی از قبیل، کمیته امداد، بهزیستی، گردشگری، کشاورزی، صنایع و کار آفرینی فعالیت داشته باشد.\n\nشیبک متذکر شد: ستاد اجرایی فرمان حضرت امام (ره) در کنار ساخت مدرسه، تولید و صنعت برنامه‌ای بلند مدت برای توسعه اشتغال پایدار در شهرستان اشتهارد با اختصاص اعتباری بالغ بر ۴۰۰ میلیارد ریال، سعی دارد نقش مهمی در توسعه اشتغال پایدار برای جوانان و همچنین عمران و آبادانی این شهرستان ایفا کند.",
    "title": "اشتهارد در زیرساخت‌ها نقاط ضعف عمده‌ای دارد"
  },
  {
    "": 191,
    "url": "https://mehrnews.com//news/5214149/شفافیت-غبار-شبهه-فساد-را-از-ساحت-افراد-می-زداید",
    "text": "علیرضا عباسی در گفت‌وگو با خبرنگار مهر اظهار کرد: شوراهای شهر و روستا به واسطه ارتباط نزدیک با مردم در زمینه ارائه خدمات شهری یکی از مهمترین ارکان خدمات‌رسانی به شمار می‌روند که در این زمینه باید بتوانند به خوبی نسبت به وظایف خود عمل کنند.\n\nوی بیان کرد: امروز یکی از مطالبات به حق مردم مبحث مهم شفافیت است که باید در تمامی امور مد نظر قرار بگیرد، چراکه شفافیت منجر به نظارت مستقیم مردم بر عملکرد مسئولان است.\n\nنماینده مردم کرج، فردیس و اشتهارد در مجلس تصریح کرد: شوراهای شهر و روستا نیز از این قاعده مستثنی نیستند، بلکه باید به صورت جدی در این زمینه اقدام کنند تا بتوانند اعتماد عمومی را جلب کرده و موجب رضایت مردم شوند.\n\nوی خاطرنشان کرد: بسیاری از تخلفاتی که طی سال‌های اخیر در شوراها صورت گرفته است به واسطه نبود شفافیت بوده است، بنابراین با ایجاد ساز و کار مطمئن در راستای شفافیت‌آفرینی می‌توانیم از بسیاری از مفاسد جلوگیری کنیم.\n\nعباسی گفت: به طور قطع اگر شوراها شفافیت را در دستور کار خود قرار دهند می‌توانند به نحو مطلوب‌تری به وظایف خود عمل کنند و غبار شبهه فساد نیز از ساحت شوراها دور خواهد شد.\n\nوی متذکر شد: امیدواریم با ایجاد شفافیت که امروز به یک اصل اساسی برای سنجش افراد تبدیل شده است بتوانیم به مشارکت حداکثری مردمی برسیم.\n\nدر این راستا خبرگزاری مهر در طرحی به نام جنبش از ما از نامزدهای انتخاباتی و مردم درخواست دارد تا با حضور در سایت azma.net در چالش شفافیت شرکت کنند یعنی به صورت شفاف عملکرد و برنامه‌های حوزه‌های مختلف را به بوته نظرات مردمی و قضاوت بگذارند و این آمادگی وجود دارد که حتی مطالب بیان شده توسط نامزدهای انتخاباتی در خبرگزاری مهر و همچنین سایت «از ما» به انتشار گذاشته شود.",
    "title": "شفافیت غبار شبهه فساد را از ساحت افراد می‌زداید"
  },
  {
    "": 192,
    "url": "https://mehrnews.com//news/5214198/عملیات-اجرایی-کارخانه-کنسانتره-سنگ-آهن-عصر-نوین-بهاباد-آغاز-شد",
    "text": "به گزارش گروه بازرگانی خبرگزاری مهر، عملیات اجرایی کارخانه کنسانتره سنگ آهن عصر نوین بهاباد با ظرفیت تولید ۴ میلیون تن در سال و احداث خطوط فرعی ریلی از ایستگاه بهاباد به مجتمع گندله سازی این شهرستان آغاز شد.\n\nاین پروژه با مشارکت شرکت معدنی و صنعتی چادرملو و شرکت آهن و فولاد غدیر ایرانیان احداث می‌شود.\n\nدر این مراسم استاندار یزد، اعضای هیئت مدیره سرمایه گذاری صنایع و معادن غدیر و مدیران مجتمع معدنی چادرملو حضور داشتند.\n\nهمچنین آخرین وضعیت پیشرفت پروژه عظیم ساخت مجتمع گندله سازی بهاباد که توسط شرکت آهن و فولاد غدیر ایرانیان در حال ساخت است، مورد بازدید اعضای هیئت مدیره شرکت سرمایه گذاری صنایع و معادن غدیر، استاندار یزد و فرماندار و مسئولان شهرستان بهاباد قرار گرفت.\n\nشرکت معدنی و صنعتی چادرملو ۳۰ درصد از سهام این شرکت را در اختیار دارد.‌\n\nدر این بازدید محمدعلی طالبی، استانداریزد ضمن تقدیر از اقدامات توسعه بخش چادرملو در استان یزد، بر اهمیت بهره برداری از این طرح‌های بزرگ در منطقه کم برخوردار بهاباد و ایجاد اشتغال پایدار و بهبود وضعیت اقتصادی منطقه تاکید کرد.\n\nگفتنی است؛ شرکت معدنی و صنعتی چادرملو در چارچوب طرح های توسعه بخش خود در عرصه معدن و صنعت، چندین پروژه عظیم در دست اقدام دارد.",
    "title": "عملیات اجرایی کارخانه کنسانتره سنگ آهن عصر نوین بهاباد آغاز شد"
  },
  {
    "": 193,
    "url": "https://mehrnews.com//news/5214187/۲۴-مبتلا-به-کرونا-در-فارس-جان-باختند-۲۷۱-نفر-در-بخش-های-ویژه",
    "text": "به گزارش خبرنگار مهر، دکتر روح اله حسینی بعد از ظهر دوشنبه با حضور در استودیو سلامت فارس در جمع خبرنگاران با اعلام آخرین آمارهای مربوط به کرونا ویروس در استان فارس گفت: از ابتدای شیوع این بیماری تاکنون، ۸۷۷ هزار و ۴۳۷ تست تشخیصی مولکولی در آزمایشگاه‌های استان تهیه شده که با بررسی نمونه‌های انجام شده، ۲۵۴ هزار و ۹۰۰ بیمار مثبت قطعی شناسایی شده است؛ همچنین از ابتدای آغاز طرح شهید حاج قاسم سلیمانی تاکنون، ۱۰۰ هزار و ۳۲۶ مورد تست سریع انجام شده که از این تعداد ۱۴ هزار و ۶۶۳ بیمار مثبت شناسایی شده است و در مجموع از ابتدا تاکنون، ۲۶۹ هزار و ۵۶۳ بیمار مبتلا به کووید ۱۹ در استان فارس شناسایی شده است.\n\nاو مجموع بیماران مثبت و مشکوک دارای علائم که هم اکنون در بیمارستان‌های استان بستری هستند را نیز هزار و ۶۶۹ نفر اعلام کرد و افزود: از این تعداد، ۲۷۱ بیمار به دلیل وخامت شرایط جسمی، در بخش‌های ICU، مراقبت‌های ویژه درمانی دریافت می‌کنند.\n\nدکتر حسینی در ادامه با اعلام جان باختن ۲۴ هم استانی دیگر در اثر این بیماری طی روز گذشته تاکنون، مجموع جان باختگان ناشی از کووید ۱۹ از ابتدای شیوع بیماری تا کنون را ۴ هزار و ۴۰۵ نفر اعلام کرد.\n\nمدیر روابط عمومی دانشگاه همچنین از بهبودی ۲۴۵ هزار و ۳۹۰ نفر از ابتدا تاکنون خبر داد که از بیمارستان‌ها ترخیص شده و یا از ایزوله خانگی خارج شده‌اند.\n\nاو با این هشدار که متأسفانه چند روزی است شاهد تردد و حضور افراد به ویژه نوجوانان و جوانان در تجمعات سطح شهر و مناطق پُرتردد هستیم که پروتکل‌های بهداشتی، فاصله فیزیکی و استفاده از ماسک را رعایت نمی‌کنند، تاکید کرد: همه ما در برابر حفظ سلامت و جان خود و اطرافیانمان مسؤول هستیم.\n\nدکتر حسینی با تاکید بر این مسؤولیت اجتماعی که نباید سلامتی و جان عزیزانمان را به خطر بیاندازیم، از مردم خواست تا پروتکل‌های بهداشتی نظیر استفاده مداوم از ماسک، حفظ فاصله فیزیکی و ضدعفونی و شستشوی مرتب دست‌ها را فراموش نکنند.",
    "title": "۲۴ مبتلا به کرونا در فارس جان باختند/۲۷۱ نفر در بخش های ویژه"
  },
  {
    "": 194,
    "url": "https://mehrnews.com//news/5213607/ورود-معدنی-ها-به-بورس-به-سود-تولید-و-صنعت-کشور-است",
    "text": "بهرنگ بنایی در گفتگو با خبرنگار مهر با بیان اینکه عرضه سنگ آهن، کنسانتره، گندله و آهن اسفنجی در بورس کالا اقدامی ملی و مثبت برای تولید و صنعت کشور است، گفت: همزمان با تاکید سیاست گذاران برای عرضه کلیه محصولات زنجیره فولاد در بالادست و پایین دست در بورس کالا، شاهد پذیرش و عرضه محصولات شرکت‌های معدنی در بورس کالا هستیم که این اقدام، تصمیم منطقی و درستی است.\n\nوی اظهار داشت: این اقدام با هدف شفاف سازی، اجرای سیاستی واحد و یکپارچه سازی قیمت‌ها و فرآیند معاملاتی در حال تحقق است تا شرکت‌های پایین دست بدانند محصولات را با مکانیزم و نرخ‌های شفاف خریداری می‌کنند؛ به عبارت دیگر عرضه محصولات در کل زنجیره فولاد، سبب شناخت ظرفیت‌ها و نیاز صنایع پایین دستی نیز می‌شود.\n\nبنایی ادامه داد: تا پیش از این هیچ مبنای متقن و مشخصی برای صنایع فولاد از سنگ آهن گرفته تا شمش و حتی مقاطع در حوزه فروش وجود نداشت اما با عرضه محصولات در بورس کالا، این روند بهبود می‌یابد و کل زنجیره بدون تبعیض و با یک سیاست در مسیر توسعه قرار می‌گیرد.\n\nنقش سازوکار بورس در رشد سرمایه گذاری در بخش معدن\n\nوی در بخش دیگری از صحبت‌های خود با اشاره به اینکه شفاف شدن قیمت‌ها در حوزه سنگ آهن، سرمایه گذاران را به این بخش سوق خواهد داد گفت: سرمایه گذاران زمانی که بدانند قیمت‌ها در یک بخش به صورت شفاف و برگرفته از مراجع قابل اعتماد تعیین می‌شود راحت تر سرمایه گذاری‌های خود را در آن بخش وارد می‌کنند. قبلاً مرجع مشخصی برای تعیین قیمت‌ها وجود نداشت و بعضاً آخرین قیمت مربوط به چند ماه پیش بود و نرخ روز موجود نبود اما با ورود محصولات به بورس کالا و تعیین قیمت‌ها برمبنای مکانیزم عرضه و تقاضا می‌توان به قیمت‌های روز محصولات دست یافت و بورس می‌تواند مرجع رسمی خوبی برای تصمیم گیری سرمایه گذاران باشد. سازوکار بورس‌های کالایی در ایران و جهان این است که بر مبنای قیمت پایه، محصولات عرضه شده و با رقابت مثبت یا منفی صورت گرفته روی آن قیمت با توجه به نیاز شرکت‌ها، معامله انجام می‌شود.\n\nبنایی اظهار داشت: با این اقدام سهامداران می‌توانند براساس قیمت‌هایی که وجود دارد سود هر سهم یا همان EPS را برآورد کنند و با توجه به اینکه قیمت‌های تمام شده و دیگر موارد به صورت شفاف بر روی کدال موجود است لذا سهامدار قادر خواهد بود پیش بینی کند که براساس تغییر قیمت در یک بخش زنجیره، در سایر بخش‌ها چه اتفاقی رخ می‌دهد و سود هر سهم را محاسبه کند تا امکان ورود یا افزایش سهم و توقع میزان سود را برآورد نماید.",
    "title": "ورود معدنی‌ها به بورس به سود تولید و صنعت کشور است"
  },
  {
    "": 195,
    "url": "https://mehrnews.com//news/5214184/وخامت-حال-۸۷-بیمار-کرونایی-در-قم-۱-بیمار-فوت-کرد",
    "text": "به گزارش خبرگزاری مهر، به نقل از دانشگاه علوم پزشکی قم محمدرضا قدیر با اشاره به پذیرش ۶۶ نفر در ۲۴ ساعت گذشته در اورژانس مراکز درمانی قم با تشخیص احتمالی و مشکوک به کرونا گفت: ۵۸ نفر از این افراد در بخش‌های درمانی بیمارستان‌های قم بستری شده‌اند.\n\nرئیس دانشگاه علوم پزشکی قم با اشاره به اینکه ۶۸ نفر از کسانی که در روزهای گذشته بستری بودند مرخص شده‌اند، افزود: در حال حاضر ۲۹۹ نفر مشکوک به کرونا در بیمارستان‌های قم بستری هستند که حال ۸۷ نفر از آن‌ها وخیم است.\n\nوی ادامه داد: متأسفانه در ۲۴ ساعت گذشته، ۱ بیمار از بیماران کرونایی جان خود را از دست داده‌است.\n\nقدیر تعداد تست‌های گرفته شده کرونا در ۲۴ ساعت گذشته را یک هزار و ۳۲ مورد عنوان کرد و گفت: نتیجه ۲۰۲ تست در استان، مثبت بوده و از آغاز تزریق واکسن در قم تا به امروز ۲۹ هزار و ۵۵۷ واکسن نیز به افراد تزریق شده است.",
    "title": "وخامت حال ۸۷ بیمار کرونایی در قم/ ۱ بیمار فوت کرد"
  },
  {
    "": 196,
    "url": "https://mehrnews.com//news/5214180/کتاب-خاطرات-سیاستمداران-آمریکایی-تجدید-چاپ-شد",
    "text": "به گزارش خبرگزاری مهر، سنت خاطره‌نویسی در فرهنگ سیاسی آمریکا، رویکردی جاافتاده محسوب می‌شود و تقریباً بیشتر سیاستمداران این کشور پس از پایان دوره مسئولیت خود، کتاب خاطراتی منتشر کرده‌اند.\n\nآنچه در کتاب «آن سوی میز» ترجمه و گردآوری شده ، بخش‌های مرتبط با ایران از کتاب خاطرات هفت نفر از سیاستمداران ارشد امریکایی در سال‌های ۲۰۰۹ تا ۲۰۱۹ است. بررسی اتفاقات دوران رو رئیس‌جمهور امریکا- باراک اوباما و دونالد ترامپ- بحث بر سر مسئله برنامه هسته‌ای ایران و اهمیت کشور ایران در راهبردهای امنیت ملی و سیاست خارجی امریکا از دیگر محورهای مطرح شده در این اثر است.\n\n\n\nخاطرات افرادی که در این کتاب گرد آوری شده عبارتست از:\n\nفصل ۱: هیلاری رودهام کلینتون، وزیر امور خارجة امریکا (۲۰۰۹- ۲۰۱۳)\n\nفصل ۲: جان فوربز کری، وزیر امور خارجة امریکا (۲۰۱۳- ۲۰۱۷)\n\nفصل ۳: وندی روث شرمن، معاون سیاسی وزیر امور خارجة امریکا (۲۰۱۱- ۲۰۱۵)\n\nفصل ۴: نیمراتا نیکی هیلی، سفیر ایالات متحدة امریکا در سازمان ملل (۲۰۱۷- ۲۰۱۸)\n\nفصل ۵: ویلیام جوزف برنز، قائم‌مقام وزیر امور خارجة امریکا (۲۰۱۱- ۲۰۱۴)\n\nفصل ۶: سوزان الیزابت رایس، سفیر ایالات متحدة امریکا در سازمان ملل (۲۰۰۹- ۲۰۱۳)\n\nفصل ۷: جان رابرت بولتون، مشاور امنیت ملی امریکا (۲۰۱۸- ۲۰۱۹)|\n\n\n\nبه بیان مترجمان این کتاب (مهدی خانعلی زاده و سید وحید نبوی زاده نمازی) آنچه برای مخاطب ایرانی از مطالعه این مجموعه به‌دست می‌آید، نوع نگاه آمریکایی‌ها به کشورمان و هدف آن‌ها از هر گونه تعامل و مذاکره با جمهوری اسلامی ایران است.\n\nکتاب آن سوی میز در ۳۴۰صفحه و با قیمت ۷۰هزار تومان روانه بازار نشر شده است.",
    "title": "کتاب خاطرات سیاستمداران آمریکایی تجدید چاپ شد"
  },
  {
    "": 197,
    "url": "https://mehrnews.com//news/5214183/شفافیت-نامزدهای-انتخاباتی-باعث-حضور-حداکثری-می-شود",
    "text": "فرشته سنجیده در گفتگو با خبرنگار مهر اظهار کرد: هر چقدر شفافیت نامزدهای انتخاباتی در دید مردم بیشتر قرار بگیرد، قطعاً در انتخاب شایستگان بسیار تأثیرگذار خواهد بود.\n\nوی ادامه داد: شفافیت و روراستی با مردم باعث اعتماد بیشتر مردم نسبت به مسئولان و منتخبین آنها و در امیدواری به آینده‌ای روشن نیز تأثیرگذار خواهد بود و رغبت مردم برای انتخابی درست را بیشتر می‌کند.\n\nسنجیده اظهار کرد: شفافیت وضعیت نامزدها برای مردم، می‌تواند عامل بسیار مهم در تعهد اخلاقی منتخبان به مردم باشد و همچنین در حضور حداکثری مردم نیز تأثیرگذار خواهد بود.\n\nوی گفت: این ثبت شفافیت می‌تواند وضعیت مالی منتخبین را قبل و بعد از انتخاب را نیز در پیشگاه قضاوت مردم قرار دهد.\n\nوی افزود: نامزدهایی که به طور کامل و بدون هیچ پرده پوشی اقدام به معرفی خود در همه زمینه‌ها می‌کنند، حسن نیت خود را برای خدمت به مردم نشان می‌دهند.\n\nاین فعال رسانه‌ای افزود: اقدام خبرگزاری مهر در چالش «ازما» گرچه در آغاز راه است اما بدون شک در دوره‌های آینده می‌تواند تأثیرات بیشتری را بر فضای انتخابات و انتخاب آگاهانه بگذارد.",
    "title": "«شفافیت»نامزدهای انتخاباتی باعث حضور حداکثری می شود"
  },
  {
    "": 198,
    "url": "https://mehrnews.com//news/5214178/۲۱۸-بیمار-جدید-کرونایی-در-سیستان-و-بلوچستان-شناسایی-شد-فوت-۴",
    "text": "سید محمد هاشمی شهری در گفت و گو با خبرنگار مهر، اظهار داشت: با اعلام نتایج قطعی آزمایش‌های انجام شده، تا صبح امروز ۳۴ هزار و ۵۶۲ نفر در سیستان و بلوچستان به ویروس کرونا مبتلا شده‌اند.\n\nوی ادامه داد: از مجموع مبتلایان مثبت آزمایشگاهی یک هزار و ۲۹۸ نفر از هم استانی‌های عزیز علی رغم دریافت استاندارد ترین خدمات درمانی جان خود را از دست داده‌اند که ۴ نفر از هم استانی‌های عزیز در همین ۲۴ ساعت گذشته جان خود را از دست داده‌اند.\n\nوی افزود: همان‌گونه که قبلاً نیز اعلام شده است، موارد فوق فقط شامل موارد مثبت و تائید شده آزمایشگاهی است و برخی از بیماران که دارای علائم هستند با تشخیص بالینی پزشکان متخصص مورد درمان و مراقبت لازم قرار گرفته‌اند.\n\nرئیس دانشگاه علوم پزشکی زاهدان تصریح کرد: هم اینک ۷۳ بیمار مبتلا به کرونا و ۱۴۹ بیمار حاد تنفسی در بیمارستان‌های استان سیستان و بلوچستان بستری هستند که بیشترین تعداد مربوط به دانشگاه علوم پزشکی زاهدان است.",
    "title": "۲۱۸ بیمار جدید کرونایی در سیستان و بلوچستان شناسایی شد/ فوت ۴ نفر"
  },
  {
    "": 199,
    "url": "https://mehrnews.com//news/5214182/استان-یزد-حائز-رتبه-اول-رفع-تعهدات-ارزی-در-کشور-شد",
    "text": "به گزارش خبرنگار مهر، محمدرضا علمدار یزدی، ظهر دوشنبه در کارگروه توسعه صادرات غیرنفتی که به ریاست استاندار یزد برگزار شد، اظهار داشت: در یک سال گذشته، ۵ هزار و ۸۵۵ مورد ثبت سفارش در استان یزد انجام شد.\n\nوی عنوان کرد: یزد از نظر ثبت سفارش از استان‌های برتر کشور است که عمده این سفارش ها مربوط به مواد اولیه و ماشین آلات ساخت داخل است.\n\nدبیر کارگروه توسعه صادرات غیرنفتی استان ادامه داد: یزد از نظر رفع تعهد ارزی، رتبه اول کشور را دارد به نحوی که ۷۳ درصد رفع تعهد ارزی انجام شده که میانگین کشوری این رقم، ۶۹ درصد است اما در روزهای آینده عدد ۷۳ درصد نیز افزایش می یابد.\n\nرئیس سازمان صنعت، معدن و تجارت استان یزد در مورد گزارش گمرک استان نیز بیان کرد: صادرات استان یزد در فروردین ۱۴۰۰ نسبت به مدت مشابه سال گذشته از نظر ارزشی ۱۵۳ درصد و از نظر وزنی ۲۵۳ درصد رشد داشته است.\n\nوی همچنین از تصویب تقویم نمایشگاهی در جلسه کارگروه توسعه صادرات خبر داد و عنوان کرد: در جلسه گذشته تصویب این تقویم به گزارش کارشناسان منوط شده بود که در نهایت در این جلسه مورد تصویب قرار گرفت.\n\nرئیس سازمان صنعت، معدن و تجارت استان یزد با اشاره به تخصصی شدن پایانه های صادراتی اظهار داشت: در حال حاضر یک پایانه صادراتی برای یزد و یکی نیز برای یکی از شهرستانهای استان تصویب شده است.",
    "title": "استان یزد حائز رتبه اول رفع تعهدات ارزی در کشور شد"
  },
  {
    "": 200,
    "url": "https://mehrnews.com//news/5214172/تنها-اسرائیل-مسئول-جنگ-در-فلسطین-است-تأکید-بر-حقوق-فلسطینیان",
    "text": "به گزارش خبرگزاری مهر به نقل از النشره، «ایمن الصفدی» وزیر خارجه اردن جدیدترین مواضع کشورش در قبال تحولات کنونی در اراضی اشغالی را اعلام کرد. وی در این خصوص گفت: تنها اسرائیل را مسئول جنگ کنونی در فلسطین اشغالی می‌دانیم و معتقدیم که حقوق فلسطینیان باید اعطا شود.\n\nصبح امروز نیز «عبدالله دوم» پادشاه اردن گفته بود: رایزنی‌های بین المللی برای متوقف ساختن اقدامات خطرناک اسرائیل در فلسطین باید ادامه یابد. دولت امان تماس‌های فراوانی را با بسیاری از طرف‌های بین المللی به منظور متوقف ساختن درگیری‌ها در اراضی فلسطین برقرار کرده است که امیدواریم در آینده نزدیک به هدف خود برسیم و آتش بس برقرار شود.\n\nپیش از این، رئیس جمهور مصر از تلاش این کشور برای آتش بس بین رژیم صهیونیستی و فلسطینی‌ها خبر داد. «عبدالفتاح السیسی» شامگاه یکشنبه در محل اقامت خود در پاریس گفت: اوضاع کنونی نیاز بسیار فوری و واضح به بازگشت آرامش و توقف خشونت و تمام درگیری‌ها دارد.\n\nوی افزود: ما همواره در این راستا تلاش می‌کنیم و امید همواره وجود دارد و در حال حاضر همه باید برای پایان دادن به خشونت‌ها تلاش کنیم. رئیس جمهور مصر در عین حال از جامعه بین المللی خواست به قاهره برای دستیابی به آتش بس بین رژیم صهیونیستی و فلسطینی‌ها کمک کند.",
    "title": "تنها اسرائیل مسئول جنگ در فلسطین است/تأکید بر حقوق فلسطینیان"
  },
  {
    "": 201,
    "url": "https://mehrnews.com//news/5214053/حضور-بیگانگان-در-افغانستان-عرصه-را-برمردم-این-کشور-تنگ-کرده",
    "text": "به گزارش خبرگزاری مهر، مجمع جهانی تقریب مذاهب اسلامی با صدور بیانیه ای حمله به نمازگزاران مسجد حاجی بخشی در شهرستان شکر دره کابل را محکوم کرد. متن بیانیه به شرح زیر است:\n\nبِسْمِ اللّهِ الرَّحْمَنِ الرَّحِیمِ\n\nوَأَنَّ هَذَا صِرَاطِی مُسْتَقِیمًا فَاتَّبِعُوهُ وَلاَ تَتَّبِعُواْ السُّبُلَ فَتَفَرَّقَ بِکُمْ عَن سَبِیلِهِ ذَلِکُمْ وَصَّاکُم بِهِ لَعَلَّکُمْ تَتَّقُونَ\n\nهنوز زخم عمیق قتل عام فرشتگان خونین بال مکتب سیدالشهداء التیام نیافته بود که نمازگزاران مؤمن مسجد «حاجی بخشی» شهرستان «شکر دره» کابل افغانستان در حال اقامه نماز توسط افراطیون و تروریست‌های دست‌نشانده، به خاک و خون کشیده شدند و عید فطرشان تبدیل به عید قربان گردید.\n\nشهید مولوی نعمان فضلی امام جماعت مسجد حاجی بخشی که در محراب عبادت به دیدار محبوب شتافت، جرمش روشنگری و آگاه کردن مردم از نقشه‌های کثیف رژیم تروریست آمریکا و وهابیون تفرقه‌افکن بود. او در خطبه‌ها و سخنرانی‌هایش حقایقی درباره بازی دوگانه صلح و جنگ از سوی استکبار و حمایت‌های معنوی و مالی وهابیت برای ناامن کردن افغانستان، ترویج خشونت، ایجاد تفرقه و اختلاف در بین اقوام متحد این کشور را برای مردم بازگو می‌کرد.\n\nحضور بیگانگان و سیاست‌های نادرست استکبار جهانی در افغانستان، روزبه‌روز عرصه را بر مردم مظلوم این کشور تنگ‌تر و میدانی برای جولان تاریک‌دلان ازخدا بی‌خبر فراهم کرده است. هدف قراردادن علما در مسجد نشان از نقش تعیین‌کننده نخبگان و آگاهان در برهه کنونی دارد. بحمدالله اقوام و مذاهب مختلف افغانستان به‌درستی، این سیاست نخ‌نمای اشغالگران و ایادی آنها را درک کرده و با وحدت، اخوت و همدلی از این مرحله عبور خواهند کرد و آینده افغانستان به دست ملت غیور، مؤمن و متحد جمهوری اسلامی افغانستان رقم خواهد خورد.\n\nمجمع جهانی تقریب مذاهب اسلامی با محکوم‌کردن این اقدام بزدلانه تروریستی و ابراز همدردی عمیق با ملت و دولت افغانستان به‌ویژه خانواده‌های داغدار، از خداوند منان برای شهدای محراب علو درجات و برای مصدومان این حادثه دردناک، سلامتی و شفای عاجل مسئلت می‌نماید.",
    "title": "حضور بیگانگان در افغانستان، عرصه را برمردم این کشور تنگ‌ کرده است"
  },
  {
    "": 202,
    "url": "https://mehrnews.com//news/5214153/تزریق-واکسن-در-کشور-از-مرز-۲-۴-میلیون-دوز-عبور-کرد",
    "text": "به گزارش خبرنگار مهر، برنامه ملی واکسیناسیون کووید ۱۹ در کشور، از اسفند ۹۹ با تزریق واکسن به پرسنل و نیروهای بخش‌های ICU آغاز شد و در ادامه سایر کادر بهداشت و درمان توانستند این واکسن را بزنند.\n\nبه دنبال کادر بهداشت و درمان، افراد مقیم آسایشگاه‌ها واکسن زدند و در ادامه برخی از جانبازان و همچنین سالمندان، این واکسن را دریافت کردند.\n\nبر اساس سند ملی واکسیناسیون که ستاد ملی مقابله با کرونا آن را تصویب کرده است، سالمندان در گروه‌های مختلف سنی تقسیم بندی شده اند و در اولین اولویت افراد ۸۰ سال به بالا واکسن زدند.\n\nتا کنون دو میلیون و ۳۲ هزار و ۱۶۲ نفر دوز اول واکسن کرونا و ۳۸۸ هزار و ۸۲۱ نفر نیز دوز دوم را تزریق کرده اند.\n\nبر همین اساس تاکنون مجموع واکسن‌های تزریق شده در کشور به دو میلیون و ۴۲۰ هزار و ۹۸۳ دوز رسیده است.\n\nطبق سند ملی واکسیناسیون برای گروه‌های سنی اعلام شده، به هیچ وجه نیازی به مراجعه حضوری به مراکز بهداشتی یا ثبت نام اینترنتی نیست و تنها در پایان هر مرحله از واکسیناسیون، در صورت عدم دریافت پیامک یا تماس تلفنی، صرفاً افراد جامانده گروه‌های اعلام شده برای نوبت گیری تزریق واکسن می‌توانند از طریق درگاه اینترنتی salamat.gov.ir نسبت به ثبت نام و درج کد ملی، تاریخ تولد و به روز رسانی شماره تلفن همراه خود اقدام کرده و ظرف روزهای بعد، زمان و محل تزریق واکسن از طریق پیامک به تلفن همراه ایشان ارسال خواهد شد.",
    "title": "تزریق واکسن در کشور از مرز ۲.۴ میلیون دوز عبور کرد"
  },
  {
    "": 203,
    "url": "https://mehrnews.com//news/5213114/مستند-دمی-درنگ-با-کشف-شگفتی-های-روح-و-روان-پخش-می-شود",
    "text": "به گزارش خبرگزاری مهر، مجموعه مستند علمی پژوهشی «دمی درنگ» با موضوع شگفتی‌های خلقت انسان از بعد روح و روان روزهای سه شنبه، چهارشنبه و جمعه هر هفته از این شبکه پخش می‌شود.\n\nمجموعه دمی درنگ، که با حضور ۶۰ نفر از اساتید هیئت علمی دانشگاه‌های مطرح کشور تولید شده، نگاهی متفاوت به پشت صحنه خلقت آدمی است، برای انسان خسته از زندگی تکراری، شنیده‌ها و دیده‌های تازه ای دارد.\n\nتیم تولید مجموعه در تلاش بوده‌اند که پاسخگوی سوالات فراوان در زمینه روح و روان باشند که از جمله مهمترین آنها می‌توان به تفاوت روح، روان، نفس، عقل، دل و حالات روح و روان در مواردی همچون خواب، کما، مرگ و توانمندیهای انسان که او را از سایر موجودات در این زمینه متمایز می‌کند، اشاره کرد.\n\nاین مجموعه به تهیه کنندگی و کارگردانی ابراهیم جاهد و نویسندگی حجت الاسلام عباس سلطانی ثانی در ۵۰ قسمت در گروه اطلاع رسانی شبکه قرآن و معارف سیما تهیه شده و ساعت ۲۱:۳۰ به روی آنتن می‌رود.\n\nعلاقمندان می‌توانند فایل و محتوای این برنامه را از پایگاه اطلاع رسانی شبکه به آدرس www.qurantv.ir دریافت نمایند.",
    "title": "مستند «دمی درنگ» با کشف شگفتی های روح و روان پخش می شود"
  },
  {
    "": 204,
    "url": "https://mehrnews.com//news/5214119/بهره-برداری-از-چند-پروژه-مترو-طی-دو-ماه-آینده",
    "text": "به گزارش خبرگرازی مهر، علی امام مدیرعامل شرکت مترو در این رابطه گفت: طی ۲ ماه آینده، ان‌شاءالله ایستگاه‌های باقرخان در خط ۷ و شهرک آزمایش در خط ۶ را به بهره برداری خواهیم رساند که با افتتاح این ۲ ایستگاه، شمار ایستگاههای تکمیل شده در دوره کنونی مدیریت شهری به عدد ۳۰ و در کل تعداد ایستگاههای شبکه خطوط هفتگانه به عدد ۱۴۱ خواهد رسید. تمام تلاش دست‌اندرکاران امر این است که تا پایان این دوره مدیریت شهری غیر از ایستگاههای ذکر شده، دو ایستگاه دیگر در خطوط ۶ و ۷ به مرحله بهره برداری برسد.\n\nمدیرعامل شرکت مترو در ادامه صحبت‌های خود، به آغاز عملیات اجرایی پروژه توسعه شرقی خط ۴ اشاره کرد و افزود: در تیرماه و با مهیا شدن مقدمات کار، امکان شروع فعالیت‌های مربوط به بخش توسعه شرقی خط ۴ که مورد توجه و تأکید شهردار تهران نیز است، وجود دارد.\n\nاز طرفی انتظار داریم عملیات حفاری مکانیزه مسیر توسعه جنوبی خط ۶ نیز در همین یکی دو ماه پیش رو به پیشرفت قابل قبولی برسد تا کار ساخت ۴ ایستگاه واقع در این پروژه از همین امسال وارد مرحله جدی تری شود.\n\nامام در پایان صحبت‌های خود به آخرین وضعیت پیشرفت پروژه پایانه اکباتان در خط ۴ پرداخت و گفت: در صورت تزریق منابع مالی حداقلی، می‌توان در تیرماه شاهد افتتاح این پایانه مهم و تأثیرگذار در شبکه مترو تهران بود که فواید آن در مباحثی از قبیل تعمیر و نگهداری به موقع واگن‌ها و همچنین کاهش سرفاصله حرکتی قطارها انکار ناپذیر است.",
    "title": "بهره برداری از چند پروژه مترو طی دو ماه آینده"
  },
  {
    "": 205,
    "url": "https://mehrnews.com//news/5214129/دیوارنگاره-جدید-بر-روی-ساختمان-سازمان-تبلیغات-رونمایی-شد",
    "text": "به گزارش خبرگزاری مهر، با افزایش حملات ددمنشانه رژیم صهیونیستی به غزه و اینکه موضوع پیروزی قریب‌الوقوع مردم فلسطین و انتفاضه به فرهنگی جهانی تبدیل شده و روز به روز به موج صهیونیسم ستیزی افزوده می‌شود، سازمان تبلیغات اسلامی بر آن شد تا با طراحی دیوار نگاره‌ای، حمایت خود از مردم مظلوم فلسطین و آرمان مقاومت را اعلام دارد.\n\nدر همین راستا جدیدترین دیوار نگاره میدان فلسطین با موضوع «مقاومت فلسطین و پیروزی قریب‌الوقوع قدس رونمایی» شد، این دیوار نگاره در ابعاد ۲۰ در ۱۰ با نقش پرچم کشور فلسطین و جمله «پیروزی نزدیک است» هم اکنون نصب شده است.",
    "title": "دیوارنگاره جدید بر روی ساختمان سازمان تبلیغات رونمایی شد"
  },
  {
    "": 206,
    "url": "https://mehrnews.com//news/5214156/همه-میادین-مشترک-گازی-کشور-تعیین-تکلیف-شد",
    "text": "به گزارش خبرگزاری مهر به نقل از وزارت نفت، مسعود کرباسیان، مدیر عامل شرکت ملی نفت ایران امروز در مراسم امضا قرارداد توسعه میدان فرزاد «ب» گفت: در حوزه میدان‌های مشترک نفتی نیز ۲ میدان در مرحله دریافت مجوز شورای اقتصاد است که با نهایی شدن آن، همه میدان‌های مشترک نفتی نیز تعیین تکلیف می‌شوند.\n\nوی افزود: ظرفیت تولید گاز پارس جنوبی با رشد حدود ۲.۵ برابری نسبت به سال ۹۲ به بیش از ۷۲۰ میلیون مترمکعب رسیده است\n\nبه گفته این مقام مسئول در طول هشت سال اخیر، ۱۷ فاز پارس جنوبی به بهره‌برداری رسید و ظرفیت تولید گاز پارس جنوبی با رشد حدود ۲.۵ برابری نسبت به سال ۹۲، اکنون به بیش از ۷۲۰ میلیون مترمکعب رسیده است.",
    "title": "همه میادین مشترک گازی کشور تعیین تکلیف شد"
  },
  {
    "": 207,
    "url": "https://mehrnews.com//news/5214141/بهره-گیری-از-ظرفیت-فضای-مجازی-برای-تولید-محتوا-ضروری-است",
    "text": "به گزارش خبرنگار مهر، فیروز فاضلی ظهر دوشنبه در اختتامیه پویش «اعتماد بیدار» با بیان اینکه اگر کسی درک زمان نداشته باشد درک زبان نیز نخواهد داشت، گفت: باید از ظرفیت فضای مجازی به خوبی استفاده کنیم زیرا این فضا وارد زندگی ما شده و باید از این زیرساخت برای تولید محتوا استفاده کرد.\n\nمدیرکل فرهنگ و ارشاد اسلامی گیلان با تاکید بر تولید محتوا مطابق با اقتضائات زمان حاضر، اضافه کرد: آنگونه که می‌اندیشیم و آنگونه که زمان می‌گوید زندگی می‌کنیم و عوامل مختلف زندگی را تحت تأثیر قرار می‌دهد.\n\nوی با اشاره به اینکه کرونا بسیاری از چیزها همانند مرگ را عادی کرده است، افزود: مرگ در ایام کرونا مقوله مهمی شده است و انسان‌ها به مرگ اندیشی رسیده‌اند در واقع کرونا باعث شد سبک زندگی انسان تغییر یابد و اخلاقی تر شود.\n\nفاضلی با اشاره به وجهه جهان شمول یک انسان بیان کرد: تفاوت‌های جهان شمول انسانی مربوط به سه ویژگی شامل ادب، راستگویی و معتمد بودن است.\n\nمدیرکل فرهنگ و ارشاد اسلامی گیلان با بیان اینکه کشور ما نیروی انسانی فهیمی دارد که از هر دارایی ارزشمندتر است، تصریح کرد: اگر انسان درست شود جهان درست می‌شود و مسیر این درست شدن از اعتماد می‌گذرد.\n\nوی اضافه کرد: اگر در خانواده و اجتماع اعتماد وجود نداشته باشد، سرمایه اجتماعی نخواهیم داشت و در نهایت اداره کشور با اخلال مواجه می‌شود.\n\nفاضلی بیان کرد: باید به ابزارها و تکنولوژی‌های جدید و نسل جوان به عنوان یک سرمایه نگاه کرد و از توانمندی آنها در جهت تولید محتوا بهره گرفت.\n\nدر ادامه شبنم جلالت، دبیر پویش اعتماد بیدار نیز در این جلسه با اشاره به موفقیت این پویش در پلتفرم‌های مختلف اظهار کرد: رسانه‌ها نقش مهمی در دیده شدن این پویش ایفا کردند و هنرمندان زیادی نیز به ما پیوستند.\n\nدر پایان این جلسه سینا مؤمن صالحی برگزیده نفر اول بخش ویدئو، سیده محدثه هاشمی برگزیده بخش ویدئو، کانون روانشناسی کلبه ذهن برگزیده بخش ویدئو، سید محمد عبداللهی نفر اول بخش تصویر، رضا قویدل برگزیده بخش تصویر، سپیده غائبی برگزیده بخش تصویر، منصور صوفی برگزیده بخش متن، سیده نگار رونقی برگزیده بخش صوت انتخاب شدند.",
    "title": "بهره گیری از ظرفیت فضای مجازی برای تولید محتوا ضروری است"
  },
  {
    "": 208,
    "url": "https://mehrnews.com//news/5214160/دو-خانه-هلال-در-مهرستان-افتتاح-شد",
    "text": "علی فهرجی در گفت و گو با خبرنگار مهر، اظهار داشت: با هدف توانمند سازی داوطلبان محلی برای مدیریت حوادث طبیعی با حضور تعدادی از مسئولان شهرستان مهرستان دو خانه هلال در روستاهای «کهن جان محمد» و «چد» از توابع بخش مرکزی افتتاح شد.\n\nسرپرست جمعیت هلال احمر مهرستان افزود: تقویت خانه‌های هلال در شهرستان‌ها سبب آمادگی بیشتر و توانمندسازی جوامع محلی برای مقابله با آسیب‌ها و کاهش آسیب‌های ناشی از حوادث غیرمترقبه می‌شود.\n\nوی ادامه داد: این فضاها، مکانی برای گسترش آموزش و برقراری ارتباط با مردم برای ساختن روستا، شهر و استان در زمان حوادث و بلایاست.\n\nفهرجی بیان داشت: با توجه به زمان طلایی در حوادث و کمبود نیروهای امدادی در این زمان، مردم محلی نقش مهمی در کاهش خسارت و تلفات جانی ناشی از وقوع حوادث دارند که ایجاد خانه‌های هلال نقش مهمی در این زمینه دارد.\n\nوی گفت: تصریح کرد: امسال شعار صلیب سرخ جهانی تحت عنوان توقف ناشدنی، شکست ناپذیر و مقایسه نشدنی است لکن باتوجه به اینکه در آستانه صدسالگی تأسیس جمعیت هلال احمر قرار داریم شعار یک قرن خدمات داوطلبانه مقایسه نشدنی برای هفته هلال انتخاب شد.",
    "title": "دو خانه هلال در مهرستان افتتاح شد"
  },
  {
    "": 209,
    "url": "https://mehrnews.com//news/5213692/بودجه-و-سرمایه-صندوق-نوآوری-را-افزایش-دادیم",
    "text": "به گزارش خبرنگار مهر، علیرضا منادی سفیدان امروز در رویداد «پیوند» که به صورت آنلاین در محل صندوق نوآوری و شکوفایی برگزار شد گفت: دنیا دنیای رقابت است و همه کشورها، کشور ما را زیر نظر دارند.وقتی که دانشمندان ما را ترور می‌کنند یعنی این کشورها زورشان به کشور ما نمی رسند و درصدد برمی‌آیند که آنها را حذف فیزیکی کنند تا از ما جلو بزنند یا جلوی ما را بگیرند.\n\nوی با بیان اینکه ما با کشورهای همسایه در رقابت هستیم، گفت: کشورهای همسایه هم در تولید مقاله و هم با شرکت‌های ایرانی در حال رقابت هستند که جلو بزنند.\n\nبه گفته نماینده مجلس شورای اسلامی، رتبه ایران در زمینه تولید مقاله در حوزه علوم پایه و مهندسی ۱۳ و ۱۴ و در زمینه علوم انسانی ۳۰ است.\n\nمنادی سفیدان گفت: ما باید به صورت یک زنجیره تأمین یکپارچه فعالیت کنیم و در این راستا با افزایش بودجه معاونت علمی و فناوری مبلغ ۴ هزار و ۳۳ میلیارد تومان به آن اختصاص دادیم؛ همچنین در صدد برآمدیم تا بودجه و سرمایه صندوق نوآوری را افزایش دهیم به طوری که اکنون هزار میلیارد تومان به صورت وام از بانک‌ها بگیرند و به شرکت ها اختصاص دهند.\n\nوی تاکید کرد: تلاش می‌کنیم تا سازمان برنامه این مبلغ را صندوق و معاونت علمی اختصاص دهد.\n\nمنادی سفیدان با بیان اینکه وزارت علوم نقطه مهم در جریان ملی و علمی کشور است، گفت: لازم است که هسته‌های فناور در دانشگاه‌ها شکل بگیرند و ارتباط خوبی با سرمایه‌گذاران داشته باشند.\n\nوی تاکید کرد: در سال گذشته ۵۷۰۰ شرکت دانش بنیان توانستند فروش ۲۰۰ هزار میلیارد تومانی داشته باشند.\n\nنماینده مجلس افزود: شرکت‌های نزدیک دانشگاه صنعتی شریف هم که در ۲۵۰ هکتار مستقر هستند در سال گذشته ۲ هزار میلیارد تومان فروش داشتند و ۳ هزار نفر در همین دانشگاه مشغول به کار شدند.\n\nبه گفته وی این ۵۷۰۰ شرکت دانش بنیان به هیکل ایران نمی‌آید (برازنده ایران نیست) گفت: صاحبان دانش‌بنیان باید بدانند که در صندوق تسهیلات و خدماتی ارائه می‌شود تا از این خدمات به خوبی بهره ببرند.\n\nوی با بیان اینکه جریان علمی تا پیش از اینها در کشور جریان نامنظمی بود افزود: اما اکنون بر اساس قانون‌های مشخص و به صورت منظم فعالیت‌های علمی و حمایت از آنها انجام می‌گیرد زیرا حاکمیت علمی باید یکپارچه باشد و این برازنده کشور است.\n\nوی تاکید کرد: لازم است که شرکت‌های دانش بنیان هم در زمینه علوم انسانی شکل بگیرند زیرا در بسیاری از موارد وجود شرکت‌های دانش‌بنیان فعال در این زمینه می‌تواند مثمر ثمر واقع شود.",
    "title": "بودجه و سرمایه صندوق نوآوری را افزایش دادیم"
  },
  {
    "": 210,
    "url": "https://mehrnews.com//news/5214162/کاندیداها-برای-خروج-کشور-از-حالت-اورژانسی-برنامه-ارائه-کنند",
    "text": "به گزارش خبرگزاری مهر، سیداحسان قاضی‌زاده هاشمی نماینده مردم فریمان در برنامه تلویزیونی به وقت ایران در رابطه با معیارهای ارزیابی داوطلبین انتخابات ریاست‌جمهوری، اظهار داشت: فصل ویژه‌ای از قانون اساسی به قانون ریاست جمهوری اختصاص یافته است.\n\nوی ادامه داد: به عبارت دیگر از اصل ۱۱۳ تا ۱۵۵ یعنی حدود ۴۲ اصل از اصول قانون اساسی در مورد قوه مجریه است که از این تعداد ۳۶ اصل مشخصا در مورد رئیس جمهور، قدرت و قوتی که به نام است، مطرح شده است. از این حیث، برخلاف آنچه که گفته می‌شود، رئیس‌جمهور ۱۰ یا ۲۰ درصد اختیار دارد، فاقد قوه اجرایی و تدارکاتچی است، رییس جمهور اختیارات فوق‌العاده زیادی دارد.\n\nعضو کمیسیون فرهنگی مجلس شورای اسلامی افزود: همچنانکه کل برنامه و بودجه کشور در اختیار رئیس جمهور است، علاوه بر این حوزه، قواعد اداری و استخدامی نیز در اختیار اوست، همچنین حقوق گمرکی، نرخ‌گذاری‌ها حتی اختیارات در مورد قیمت‌گذاری‌های جزئی در حوزه دولت است.\n\nقاضی زاده هاشمی با بیان اینکه رئیس‌جمهور، رئیس ۲۷ شورای عالی اعم از شورای عالی امنیت ملی، شورای عالی انقلاب فرهنگی، شورای عالی فضای مجازی در کشور است، تصریح کرد: علاوه بر این معاون اول به عنوان نماینده‌ای از دولت در ۱۳ شورا حضور دارد. لذا رئیس جمهور در حوزه سیاست داخلی و خارجی، اعم از سیاسی، اجتماعی، فرهنگی و ورزشی جایگاه ممتازی دارد، کما اینکه طبق قانون اساسی بعد از مقام معظم رهبری دومین مقام رسمی کشور محسوب می‌شود و اختیارات ویژه‌ای دارد.\n\nوی ادامه داد: در بحث قانون انتخابات ریاست‌جمهوری، پایه نیازهای ابتدایی به عنوان شاخص در نظر گرفته شده و به شاخص‌های حداکثری ورود پیدا نکرده است چراکه طبق قانون اساسی اختیار تعیین صلاحیت برای ورود به عرصه رقابت انتخابات بر عهده شورای نگهبان است اما در قانون انتخابات یکسری شاخص‌هایی اعم از سن و تحصیلات در نظر گرفته شده که به نظر شورای نگهبان و مجمع تشخیص مصلحت نظام رسیده است.\n\nاین نماینده مجلس شورای اسلامی در توضیح شرایط داوطلبین انتخابات ریاست‌جمهوری تصریح کرد: کسی که نامزد انتخابات ریاست‌جمهوری است باید نسبت به این جایگاه شناخت داشته باشد و تراز آن فرد باید منطبق با تراز ریاست‌جمهوری باشد، در نهایت باید براساس سوابق اجرایی داشته و محک خورده باشد. لذا ایده‌های متعالی داوطلبین باید براساس گذشته و عملکرد آنها قابل سنجش باشد که مردم با رای خود این سنجش را انجام می‌دهند، منتها این فرد باید سوابق علمی، اجرایی و مدیریت متناسب داشته باشد .\n\nقاضی‌زاده هاشمی با اشاره به بحث مدیر و مدبر بودن به عنوان ویژگی اصلی داوطلبین، گفت: کمااینکه یکی از شاخص‌های رجل سیاسی، مدیر و مدبر بودن است، که این دو معیار باید محک عینی داشته باشد و نمی‌توان براساس توهمات گفت که این فرد دارای این شاخص‌ها است، در حقیقت باید اعتقاد نامزدها به کشور، جمهوری اسلامی ایران، مبانی اعتقادی تشیع، مبانی اعتقادی نظام و ساختار سیاسی، مبانی اسلام، نظام، ولایت و اصول محک خورده باشد. تراز ریاست‌جمهوری با تراز سایر انتخابات متفاوت است بنابراین باید عینی‌تر و قابل محاسبه باشد.\n\nقاضی‌زاده هاشمی درباره معیار تشخیص شعارها و قرابت آنها به واقعیت، متذکر شد: یکی از مباحثی که در این مورد مطرح است، بحث اصلاح ساختار اساسی است کما اینکه در قانون اساسی نمی‌توان جمهوریت و اسلامیت را نمی‌توان مورد بازنگری قرار داد اما در مورد ساختار نظام حکمرانی و اینکه ریاستی باشد یا پارلمانی بودن، نیازمند اصلاح در قانون اساسی است که این امر با اصلاح قوانین عادی حاصل نمی‌شود.\n\nعضو کمیسیون فرهنگی مجلس شورای اسلامی ادامه داد: داوطلبینی که موضع اپوزیسیون می‌گیرند، یا می‌گویند می‌خواهند در مناظره افشاگری کنند و مواردی از این قبیل، از نظر افکارعمومی، اخلاقی و عرفی پذیرفته شده نیست. در حقیقت داوطلبین باید متناسب با ترازوی معرفی برنامه‌ها و در عین حال نگاه تحول‌گرایانه مبتنی بر واقعیت شعارهای خود را مطرح کنند. در حال حاضر یکی از اصلی‌ترین موضوعات وضعیت اقتصاد کشور است. نامزد انتخابات ریاست‌جمهوری باید نسبت به بودجه‌ریزی، شرایط اعتباری کشور و مواردی از این قبیل اشراف داشته باشد، نمی‌تواند بدون شناخت از وضعیت فعلی وعده انجام نشدنی برای آینده بدهد.\n\nقاضی‌زاده هاشمی با اشاره به وضعیت اقتصادی دولت آینده، ابراز کرد: چندین سال است که سازمان برنامه و بودجه هزینه پروژه‌های عمرانی را با اوراق تامین می‌کند که تاریخ آنها تا سال ۱۴۰۳ است. با توجه به وضعیت فعلی، دولت بعدی باید اوراقی که دولت قبل استفاده کرده، را از نظر منابع مالی تامین کند، که عدد پیش‌بینی شده برای تامین منابع این اوراق بیش از هزار میلیارد است، لذا دولت سیزدهم باید تا پایان ۴ سال یک پنجم بودجه خود را به پرداخت بدهی‌های دولت قبلی اختصاص دهد. لذا نامزد انتخاباتی باید به این شرایط اشراف داشته باشد و برنامه ارائه بدهد و نگوید ویرانه تحویل گرفتم، بلکه بگوید کشور را در حالت اورژانسی تحویل گرفتم و برای خروج از حالت اورژانسی برنامه ارائه کند.\n\nاین نماینده مجلس شورای اسلامی گفت: در حال حاضر صحبت‌هایی که از طرف داوطلبین در مورد اقتصاد مطرح می‌شود بعضا ناظر بر عدم اشراف حال حاضر اقتصاد کشور است و بیشتر شعارهای رویاگونه و تخیلی است. در واقع داوطلبین باید واقعیت‌های اقتصادی را به مردم بگویند و متناسب با آن برنامه‌های خود را مطرح کنند.\n\nقاضی‌زاده هاشمی در مورد اینکه در انتخابات پیش‌رو مردم از چه طریقی می‌توانند بهترین انتخاب را داشته باشند، خاطرنشان کرد: رییس‌جمهور باید امید به آینده، نگاه به درون فرصت‌ها، امکانات و قوت کشور داشته باشد، جایگاه آن را در عرصه بین‌الملل بشناسد و ایران شناس واقعی باشد. از طرف دیگر باید به دنبال استفاده از همه ظرفیت‌ها و امکانات باشد، مردمی باشد و به توانایی آنها نگاه کند. در شرایطی که مردم مشکل معیشت دارند، عدالت‌خواه باشد، مردم از تبعیض بیزارند، آنها شرایط جنگی که کشور با ۹ میلیارد دلار اداره می‌شد را پشت‌سر گذاشتند.مردم از شکل‌گیری طبقه فرادست رانتی ناراحت هستند، مردم می‎گویند اگر کم است برای همه باشد. رییس‌جمهور اگر در کنار مردم باشد و همه اقشار فکر کنند که رییس‌جمهور در کنار آنها است، در حوزه عدالت اجتماعی بسیار موثر می‎تواند نقش‌آفرینی کند.\n\nنماینده مردم فریمان و سرخس در مجلس شورای اسلامی در رابطه با اینکه نامزدها بعد از رسیدن به کرسی ریاست جمهوری وعده‌های خود را فراموش می‌کنند، افزود: وعده‌های نامزدها را باید براساس سوابق و عملکرد آنها سنجید. بنده با کمیسیون تلفیق بودجه ۱۴۰۰ همکاری کردم و آمار ابتدایی از وضعیت کشور دارم، برخی از صحبت‌های داوطلبین را که در مورد یارانه و پول بنزین می‌شنوم، واقعا قابلیت اجرایی ندارد. البته در بحث شعارها دستگاه قضایی و سایر نهاد، نظارت می‌کنند. سنجش مردم در مورد وعده‌ها عملکرد و سوابق افراد است.\n\nقاضی‌زاده هاشمی یادآور شد: در مورد شعارها باید نگاه واقع‌بینانه صورت بگیرد و اینکه فرد براساس توانمندی‌های شخصی رشد کرده باشند نه اینکه رشد آسانسوری داشته باشند. یکی از دلایل سردی انتخابات عملکرد دولت است.",
    "title": "کاندیداها برای خروج کشور از حالت اورژانسی برنامه ارائه کنند"
  },
  {
    "": 211,
    "url": "https://mehrnews.com//news/5214163/تداوم-غارت-نفت-سوریه-به-دست-اشغالگران-آمریکایی",
    "text": "به گزارش خبرگزاری مهر به نقل از سانا، نظامیان اشغالگر آمریکایی به چپاول ثروتهای نفتی سوریه ادامه می دهند.\n\nمنابع محلی سوری اعلام کردند که نظامیان آمریکایی امروز در ادامه سرقت نفت سوریه یک محموله جدید را از طریق گذرگاه غیرقانونی الولید به عراق منتقل کردند.\n\nاین منابع تاکید کردند: نظامیان آمریکایی یک کاروان شامل ۴۰ تانکر حمل سوخت را ا زطریق گذرگاه غیرقانونی الولید به عراق بردند و خودروهای نظامی این کاروان لجستیک را همراهی می کردند.\n\nآمریکا به رهبری ائتلاف بین المللی، به بهانه جنگ با داعش به دخالت نظامی در سوریه روی آورد. بعدها با پشتیبانی شبه نظامیان قسد مورد حمایت آمریکا، کنترل بیشتر مناطق در حسکه، رقه و دیرالزور را که بزرگترین میدان های نفت و گاز سوریه در آن واقع شده است، به دست گرفت.\n\nبشار اسد رئیس جمهور سوریه، در نوامبر ۲۰۱۹ اقدامات ایالات متحده در این کشور را راهزنی دولتی خواند که هدف آن چپاول بدون مانع منابع طبیعی سوریه است.\n\nآمریکا بارها اقدام به دزدی غلات و نفت سوریه و انتقال آن به عراق کرده است.",
    "title": "تداوم غارت نفت سوریه به دست اشغالگران آمریکایی"
  },
  {
    "": 212,
    "url": "https://mehrnews.com//news/5214100/پیگیری-نمایندگان-خراسان-شمالی-برای-جبران-خسارت-بلاهای-طبیعی-استان",
    "text": "سید محمد پاکمهر در گفتگو با خبرنگار مهر با اظهار داشت: وقوع حوادث طبیعی در خراسان شمالی همچون سیل و زلزله طی هفته‌ها و روزهای اخیر باعث ایجاد خسارت‌هایی به ساکنان شهرستان‌های استان از جمله شهرستان جاجرم شده است.\n\nرئیس مجمع نمایندگان خراسان شمالی تصریح کرد: این قبیل حوادث دارایی و سرمایه‌های اهالی زحمت‌کش و قشر مولد ساکن روستا را از بین می‌برد که جبران زیان‌های وارد شده نیازمند عزم جدی مدیران استانی برای دریافت بودجه از ستاد بحران کشور است.\n\nوی افزود: مجموعه مدیریت هلال احمر استان و مسئولین شهرستان جاجرم در واکنش به حوادث ایجاد شده به خوبی از عهده مسئولیت برآمدند.\n\nپاکمهر در انتها تصریح کرد: نمایندگان مردم خراسان شمالی در مجلس شورای اسلامی نسبت برای جبران خسارت‌های ایجاد شده در استان، تمام تلاش و پیگیری‌های لازم را از سوی وزارت کشور و سایر وزارت‌خانه‌های مربوطه انجام می‌دهند تا اندکی از آلام مردم نجیب و شریف کاسته شود.",
    "title": "پیگیری نمایندگان خراسان شمالی برای جبران خسارت بلاهای طبیعی استان"
  },
  {
    "": 213,
    "url": "https://mehrnews.com//news/5214109/تزریق-نخستین-واکسن-ایرانی-به-۱۰-هزار-داوطلب-تا-پایان-اردیبهشت",
    "text": "به گزارش خبرگزاری مهر، حامد حسینی مدیر مطالعات بالینی واکسن کوو ایران برکت صبح‌امروز باحضور در مرکز تزریق واکسن به داوطلبان واقع در شرق تهران گفت: در ادامه فازسوم، تزریق واکسن به داوطلبان در ۶ نقطه تهران و کرج ادامه دارد و تا پایان اردیبهشت ۱۰ هزار داوطلب در این دو شهر واکسن ایرانی کرونا را دریافت خواهند کرد.\n\nوی افزود: تزریق واکسن در ۴ شهر مشهد، شیراز، اصفهان و بوشهر نیز از هفته اول خرداد آغاز خواهد شد و روند مطالعات تا تزریق بر روی همه ۲۰ هزار داوطلب ادامه خواهد داشت.\n\nرئیس مرکز کارآزمایی بالینی دانشگاه علوم پزشکی تهران افزود: با توجه به موفقیت چشمگیر واکسن در دو فاز قبلی و تأیید ایمن بودن آن توسط مراجع قانونی، تولید انبوه این واکسن نیز آغاز شده و تا پایان اردیبهشت یک میلیون دوز واکسن کوو ایران برکت تحویل وزارت بهداشت می‌شود.\n\nوی خاطرنشان کرد: با توجه به امن بودن و نداشتن عوارض خاص، امکان تزریق عمومی از طریق این واکسن وجود دارد که البته تشخیص زمان و انجام آن با وزارت بهداشت است.\n\nسیدرضا مظهری مدیر سامانه ۴۰۳۰ و مجری فرآیند ثبت‌نام از داوطلبان تزریق واکسن ستاد اجرایی فرمان امام نیز گفت: تاکنون بیش از ۱۰۰ هزار نفر از طریق سامانه ۴۰۳۰ و پیام‌رسان آی‌گپ داوطلب حضور در مطالعات بالینی کوو ایران برکت شده‌اند.\n\nوی افزود: پس از طی فرآیند ثبت‌نام، کارشناسان ما با داوطلبان تماس می‌گیرند و به آنها زمان و مکان انجام آزمایش‌های اولیه اعلام می‌شود.\n\nمدیر سامانه ۴۰۳۰ وابسته به ستاد اجرایی فرمان امام خاطرنشان کرد: از داوطلبان تست کرونا (پی‌سی‌آر) و آزمایش خون گرفته می‌شود و در صورت تأیید آزمایش‌های اولیه، برای تزریق واکسن با آنها تماس گرفته می‌شود.\n\nوی افزود: ثبت‌نام همچنان ادامه دارد و متقاضیان شرکت در مطالعات بالینی کوو ایران برکت می‌توانند از طریق تماس با سامانه ۴۰۳۰ و یا پیام‌رسان آی‌گپ ثبت‌نام کنند.",
    "title": "تزریق نخستین واکسن ایرانی به ۱۰ هزار داوطلب تا پایان اردیبهشت ماه"
  },
  {
    "": 214,
    "url": "https://mehrnews.com//news/5214122/ضرورت-به-کارگیری-همه-امکانات-برای-رسیدگی-به-مصدومان-زلزله-جاجرم",
    "text": "به گزارش خبرگزاری مهر، اسحاق جهانگیری معاون اول رئیس‌جمهور ظهر امروز (دوشنبه) در تماس تلفنی با استاندار خراسان شمالی در جریان آخرین وضعیت مناطق زلزله زده بویژه منطقه سنخواست شهرستان جاجرم قرار گرفت و بر به کارگیری همه امکانات برای امداد رسانی و درمان مصدومان حادثه تاکید کرد.\n\nوی در این تماس تلفنی ضرورت آمادگی مدیریت بحران استان و رسیدگی فوری به آسیب دیدگان را خاطرنشان کرد و از استاندار خواست تا با اعزام تیم های ارزیاب،‌ گزارشی دقیق از میزان خسارات وارد شده به زیرساخت ها و بناهای شهری و روستایی ارایه کند.\n\nاستاندار خراسان شمالی نیز در این مکالمه تلفنی، ضمن ارایه گزارشی اولیه از میزان خسارات زلزله ۵.۵ ریشتری صبح امروز در مناطق زلزله زده و اقدامات انجام شده ، گفت: تمام امکانات استان برای کمک به مصدومان و جلوگیری از خسارات بیشتر به کار گرفته شده است.",
    "title": "ضرورت به کارگیری همه امکانات برای رسیدگی به مصدومان زلزله جاجرم"
  },
  {
    "": 215,
    "url": "https://mehrnews.com//news/5214103/برای-بررسی-صلاحیت-داوطلبان-شوراها-به-مراجع-قانونی-استناد-می-کنیم",
    "text": "به گزارش خبرگزاری مهر، حمیدرضا کاظمی رئیس هیئت مرکزی نظارت بر انتخابات شورای اسلامی شهر و روستا در نشست خبری با اصحاب رسانه، اظهار داشت: تشکیل شوراها برای پیشبرد برنامه های اجتماعی، بهداشتی، فرهنگی صورت می‌گیرد و از این رو ۶ اصل درباب شوراهای شهر و روستا در قانون اساسی آمده است.\n\nوی بیان کرد: با توجه به وجود کرونا، قرار شده است تا شعب اخذ رأی افزایش پیدا کند و از این رو مردم بدانند جای هیچ نگرانی وجود ندارد.\n\nرئیس هیئت مرکزی نظارت بر انتخابات شوراها درباره برگزاری الکترونیکی انتخابات شوراها، تصریح کرد: ۳۰ هزار صندوق برای برگزاری انتخابات به صورت الکترونیک در ۱۰ هزار شعبه وجود دارد، در صورتی که ما ۷۰ هزار شعبه اخذ رأی داریم و در ۸ کلانشهر و ۱۶ مرکز استان صندوق های اخذ رأی الکترونیکی مستقر خواهند بود.\n\nکاظمی بیان کرد: در بحث رد صلاحیت‌ها مباحثی مطرح بوده از جمله اینکه در ۲۱ شهر به دلیل رد صلاحیت‌های هیئت‌های اجرایی، برگزاری انتخابات از حد نصاب گذشته است. از این رو، ما زمانی آمار نهایی را اعلام می‌کنیم که نتیجه بررسی هئیت نظارت به اتمام‌ برسد اما این موضوع نیز دقیق نیست و تاکنون با بررسی های صورت گرفته این ۲۱ شهر به ۸ شهر رسیده است.\n\nوی ادامه داد: مراجع ما در روند بررسی صلاحیت‌ها، مراجع قانونی است و از این رو مجلس اصرار دارد به مدارک و مستنداتی که مراجع برای ما ارسال می کند، استناد کند.\n\nرئیس هیئت مرکزی نظارت بر انتخابات شورای شهر و روستا اظهار داشت: یکی از کارگروه‌های ما وظیفه دارد تمام پرونده‌هایی که هیچ مراجعی درباره آنها اظهار نظر نکردند را مورد بررسی قرار دهد و آنها را به صورت جداگانه مورد بازنگری قرار دهد. تمام پرونده هایی که هیچ کدام از مراجع قانونی در خصوص آنها اظهار نظری نکرده اند، تایید صلاحیت خواهند شد.\n\nوی افزود: تصمیم نهایی درباره تایید صلاحیت‌ها را هیئت مرکزی بر انتخابات می‌گیرد. از این رو ما از سه طریق فرمانداری‌ها، هیئت‌های عالی استان‌ها و به صورت حضوری اعتراضات را دریافت می کنیم. سالن شهید افراسیابی در تهران نیز برای دریافت اعتراضات حضوری در تهران اختصاص دارد و همه شهرها چه شهرهای کوچک زیر ۲۰۰ هزار نفر و چه شهرهای بزرگ می توانند این سیر را طی کنند.\n\n‌ رئیس هیئت مرکزی نظارت بر انتخابات شورای شهر و روستا تصریح کرد: بررسی اعتراضات از ۲۹ اردیبهشت شروع می شود و تا ۱۷ خرداد ادامه خواهد داشت.\n\nرئیس هیئت مرکزی نظارت بر انتخابات شورای شهر و روستا درباره اینکه به جز مراجع چهارگانه چه نهادهایی در روند بررسی صلاحیت ‌ها نقش دارند، تاکید کرد: پلیس بین‌الملل، وزارت دادگستری، ثبت احوال، دیوان محاسبات، سازمان بازرسی و نهادهای دیگر در روند بررسی صلاحیت‌ها تاثیر دارند و قانون اجازه داده است سایر نهاد ها نیز به تشخیص هیئت نظارت در مسیر بررسی ها مورد استفاده قرار گیرند.\n\nکاظمی گفت: در دوره پنجم شوراها موضوعات مهمی در بازرسی کل کشور و قوه‌قضائیه در باب انحلال شوراها و برخی اقدامات صورت گرفت و ما شاهد این بودیم در برخی شهرها تخلفات گسترده ای اتفاق افتاد. از این رو ما در دوره ششم به دنبال اجرای مر قانون هستیم و با دقت نظر بیشتری صلاحیت افراد را بررسی می کنیم و کاری نداریم که کسی عضو شورای شهر بوده است یا نه.\n\nوی تصریح کرد: پرونده‌هایی درباره شوراها در قوه‌قضائیه تشکیل شده و افرادی از منصب خود سوء استفاده کردند از این رو ما اگر افراط و تفریط را کنار بگذاریم و طبق قانون عمل کنیم، قطعا نتیجه خوبی به دست خواهیم آورد.\n\nرئیس هیئت مرکزی نظارت بر انتخابات شورای شهر و روستا درباره استفاده از نظارت استصوابی از سوی هیئت نظارت بر انتخابات شوراها، افزود: نظارت ما کیفی و قانونی است و استصوابی نیست و ما گروه تحقیق محلی نداریم و بر اساس قانون فعلی، نظارت هیئت مرکزی شکل استصوابی ندارد.\n\nوی در پاسخ به سوالی درباره رد صلاحیت اقلیت‌های دینی، گفت: در صورتی که مستندات لازم ارائه شود، یقینا ما افراد را تایید صلاحیت خواهیم کرد. البته قانون در اینجا نقایصی دارد اما اگر کسی از اقلیت ها به دلیل عدم التزام به اسلام رد صلاحیت شده باشد و مراجع استعلام مشکلی در باره وی اعلام نکرده باشند و یا سندی در مورد تبرئه ارائه کند، قطعاً در بازنگری تایید صلاحیت می شود.\n\nرئیس هیئت مرکزی نظارت بر انتخابات شورای شهر و روستا با بیان اینکه افراد مختلف نسبت به رویکرد شوراها در دوره پنجم رضایت ندارند، بیان کرد: افراد امانتدار باید وارد این انتخابات شوند و ما باید حق عامه مردم را ادا کنیم.\n\nکاظمی با اشاره به برخی شایعات درخصوص فشار نمایندگان به هیات های نظارت، گفت: نمایندگان ملت شنونده مطالبات مردم و اعتراضات هستند و ممکن است مراجعات مختلفی به آن‌ها بشود و آن‌ها نیز این مطالبات را به اعضای هیات نظارت منتقل می کنند و ما نیز براساس قانون مانند سایر اعتراضات آن را بررسی کرده و در ردیف سایر رسیدگی ها قرار می دهیم.\n\nوی اظهار داشت: در این دوره ۵۱ هزار و ۶۰۰ نفر برای عضویت در شوراها ثبت نام کردند که بررسی صلاحیت آن‌ها در هیات های اجرایی و هیات های نظارت های شهرستان ها انجام شد، اما نتیجه نهایی تعداد تایید صلاحیت شدگان منوط به پایان بررسی ها در هیات مرکزی نظارت است که باید سیر قانونی آن طی شود. تاکنون تنها ۴ درصد از رد صلاحیت شدگان هیچ اعتراضی نسبت به رد صلاحیت خود نداشته اند.\n\nوی بیان کرد: اعتراضات تا ۱۸ خرداد ماه جمع بندی می شود و در نهایت نتیجه به داوطبان اعلام خواهد شد تا در زمان مقرر تبلیغات، نامزدها بتوانند تبلیغات خود را آغاز کنند.\n\nکاظمی با اشاره به برخی شایعات درخصوص فشار نمایندگان به هیات های نظارت، گفت: نمایندگان ملت شنونده مطالبات مردم و اعتراضات هستند و ممکن است مراجعات مختلفی به آن‌ها بشود و آن‌ها نیز این مطالبات را به اعضای هیات نظارت منتقل می کنند و ما نیز براساس قانون مانند سایر اعتراضات آن را بررسی کرده و در ردیف سایر رسیدگی ها قرار می دهیم.\n\nوی اظهار داشت: در این دوره ۵۱ هزار و ۶۰۰ نفر برای عضویت در شوراها ثبت نام کردند که بررسی صلاحیت آن‌ها در هیات های اجرایی و هیات های نظارت های شهرستان ها انجام شد، اما نتیجه نهایی تعداد تایید صلاحیت شدگان منوط به پایان بررسی ها در هیات مرکزی نظارت است که باید سیر قانونی آن طی شود. تاکنون تنها ۴ درصد از رد صلاحیت شدگان هیچ اعتراضی نسبت به رد صلاحیت خود نداشته اند.\n\nوی بیان کرد: اعتراضات تا ۱۸ خرداد ماه جمع بندی می شود و در نهایت نتیجه به داوطبان اعلام خواهد شد تا در زمان مقرر تبلیغات، نامزدها بتوانند تبلیغات خود را آغاز کنند.",
    "title": "برای بررسی صلاحیت داوطلبان شوراها به مراجع قانونی استناد می‌کنیم"
  },
  {
    "": 216,
    "url": "https://mehrnews.com//news/5214143/عربستان-در-حال-برداشت-از-میدان-گازی-فرزاد-است",
    "text": "به گزارش خبرگزاری مهر به نقل از وزارت نفت، رضا دهقان، معاون توسعه و مهندسی شرکت ملی نفت ایران صبح امروز (دوشنبه، ۲۷ اردیبهشت‌ماه) در آئین امضای قرارداد توسعه میدان گازی فرزاد «ب»، گفت: این میدان در مرز آبی ایران و عربستان واقع شده و عربستان در حال برداشت از این مخزن مشترک است.\n\nوی توضیح داد: در اجرای طرح توسعه میدان فرزاد «ب»، دو سکوی سرچاهی (فرعی و اصلی) هر کدام مشتمل بر چهار حلقه چاه تولیدی ساخته و نصب خواهد شد که تأسیسات جداسازی روی سکوی اصلی قرار می‌گیرد و سیال ترش که در سکوی فرعی تولید می‌شود با خط ۲۰ اینچی به طول سه کیلومتر به سکوی اصلی می‌رسد. در ادامه، گاز ترش و میعانات از طریق خط لوله ۳۶ اینچی و ۱۰ اینچی هریک به طول ۲۳۰ کیلومتر به تأسیسات دریافت گاز و جداسازی میعانات می‌رود و از آنجا گاز ترش به پالایشگاه‌های فازهای ۱۲، ۱۳، ۱۴، ۱۹ و ۲۲ تا ۲۴ پارس جنوبی و میعانات به پالایشگاه‌های فازهای ۱۲ و ۱۹ واقع در منطقه پارس ۲ انتقال می‌یابد.\n\nمعاون توسعه و مهندسی شرکت ملی نفت ایران مدت زمان اجرای طرح را ۶۰ ماه و سرمایه‌گذاری آن را ۱۷۸۰ میلیون دلار اعلام کرد و گفت: با اجرای این طرح توسعه، روزانه ۲۸ میلیون مترمکعب گاز ترش یعنی معادل یک فاز پارس جنوبی، همچنین ۵ هزار بشکه میعانات گازی (معادل یک‌هشتم پارس جنوبی) و ۱۲۰۰ تن گوگرد از میدان فرزاد «ب» برداشت می‌شود.\n\nدهقان با بیان اینکه اگرچه هدف‌گذاری تولید این میدان معادل یک فاز پارس جنوبی است، اما کار توسعه در این میدان به مراتب سخت‌تر از پارس جنوبی است، توضیح داد: گاز میدان فرزاد، گازی خشک است. دمای این مخزن ۱۲۸ درجه سانتی‌گراد و فشار مخزن ۹ هزار PSI است که هم دما و هم فشار حدود ۲ برابر پارس جنوبی است. ترکیبات گوگردی در سیال تولیدی ۳۶ هزار PPM یعنی در مقایسه با پارس جنوبی حدود هشت برابر و ناخالصی‌های گاز مثل نیتروژن و گاز کربنیک هم نسبت به پارس جنوبی حدود سه برابر است، همچنین این میدان در فاصله ۲۳۰ کیلومتری از خشکی قرار دارد که از این حیث نیز ۲ برابر فاصله پارس جنوبی تا خشکی است.\n\nدهقان با اشاره به اینکه این مقایسه نشان می‌دهد در میدان فرزاد با پیچیدگی‌ها و عدم‌قطعیت‌های بسیاری روبه‌رو هستیم و مجموع این عوامل، عملیات حفاری، استخراج، انتقال گاز به خشکی و فرآورش گاز را سخت می‌کند، ادامه داد: خط لوله انتقال گاز میدان فرزاد، سخت‌ترین خط لوله دریایی است که در کشور اجرا می‌شود. طبیعی است در چنین شرایطی، توسعه این میدان در مرحله طراحی نیازمند دانش و فناوری پیشرفته و در مرحله تأمین تجهیزات، نیازمند تجهیزاتی با تکنولوژی‌های بالا و آلیاژهای خاص و مقاوم در برابر خوردگی است.",
    "title": "عربستان در حال برداشت از میدان گازی فرزاد است"
  },
  {
    "": 217,
    "url": "https://mehrnews.com//news/5214082/افتخاری-فدراسیون-فوتبال-یک-ریال-هم-برای-ساختمان-فوتسال-نداد",
    "text": "به گزارش خبرنگار مهر، فدراسیون فوتبال در تازه‌ترین اقدام خود قصد دارد دو ساختمان فوتسال که در خیابان شیخ بهایی واقع شده است را بفروشد. این ساختمان‌ها در زمان ریاست سیدرضا افتخاری بر کمیته فوتسال خریداری و در سال‌های گذشته از آن به عنوان پایگاه کمیته و سازمان لیگ فوتسال استفاده می‌شد.\n\nفدراسیون در حالی تصمیم به فروش این ساختمان‌ها گرفته است که به گفته افتخاری، فدراسیون در زمان خریداری آنها حتی یک ریال هم به کمیته فوتسال کمک نکرده است.\n\nافتخاری در این خصوص به خبرنگار مهر، گفت: دو واحدی که متعلق به فوتسال است، با پول باشگاه‌ها خریداری شد و فدراسیون در آن زمان حتی یک ریال پول به ما نداد.\n\nوی افزود: درست است که سند دو ساختمان به نام فدراسیون خورده، اما در پرانتز نام سازمان لیگ فوتسال هم آمده است. اگر سازمان لیگ فوتسال نخواهد، فدراسیون نمی‌تواند این ساختمان‌ها را بفروشد.\n\nرئیس پیشین کمیته فوتسال با بیان اینکه ابتدا یک واحد آپارتمان برای این کمیته خریداری شد، تاکید کرد: بعد از آن قرار شد فوتسال بانوان و فوتبال ساحلی را توسعه بدهیم و برای همین دومین واحد را هم در همان طبقه و همان ساختمان خریداری کردیم تا کل طبقه در اختیار فوتسال باشد.\n\n\n\nسیدرضا افتخاری و علی کفاشیان\n\nافتخاری یادآور شد: این ساختمان برای فدراسیون فوتبال نیست که بخواهد آن‌را بفروشد. همانطور که گفتم فدراسیون یک ریال هم برای خرید آن کمک نکرد. اگر کمکی کرده‌اند، سندش را نشان بدهند.\n\nوی در پاسخ به این سئوال که پول خرید دو واحد فوتسال از کجا تامین شده بود؟ اظهار کرد: پول‌هایی که از باشگاه‌ها و تیم‌ها بابت حق عضویت، حق شرکت در مسابقات و چنین مواردی می‌گرفتیم را به خرید ساختمان اختصاص دادیم. در هزینه‌های برگزاری مسابقات صرفه جویی کردیم و بقیه پول را برای خرید دو واحد در نظر گرفتیم. تیم ملی فوتسال ایران در آسیا اول و در جهان سوم است. جای کمیته فوتسال قبل از حضور من یک اتاق کوچک در فدراسیون بود که در شان فوتسالمان نبود.\n\nافتخاری ادامه داد: وقتی به کمیته فوتسال آمدم تصمیم گرفتم به هر قیمتی که شده، فوتسال را مستقل کنم. درست است فوتسال زیر نظر فدراسیون فوتبال بود ولی حداقل از خودش امکانات و اعتبار می‌خواست تا اگر دو نفر از کنفدراسیون فوتبال آسیا یا فیفا به ایران آمدند، آبرویی داشته باشیم. آن زمان فوتسال یک اتاق ۳ در ۴ داخل فدراسیون داشت و ما آن را به تدریج توسعه دادیم.\n\nرئیس پیشین کمیته فوتسال گفت: فدراسیون فوتبال به جای اینکه فوتسال را توسعه بدهد و بزرگ‌تر کند، این تصمیم را گرفته. این کار منطقی نیست. اگر مشکلات مالی هم دارند باید وزارت ورزش و دولت کمک کنند.\n\nافتخاری در خصوص اینکه ظاهراً فدراسیون برای حل مشکلات مالی قصد دارد ساختمان‌های فوتسال را به فروش برساند، با خنده گفت: مگر وقتی ما آمدیم، پولی وجود داشت؟ ما هم دست خالی آمدیم. مدیریت برای این است که فکری به حال این مسائل کند.\n\nوی در ادامه گفتگوی خود درباره انحلال سازمان لیگ فوتسال ادغام آن با کمیته مسابقات فدراسیون فوتبال، تاکید کرد: هرچقدر فوتسال را کوچک‌تر کنند، این رشته ضعیف‌تر می‌شود. فوتسال، باری روی دوش فدراسیون فوتبال نیست و توسعه آن ارتباطی به فوتبال ندارد. تمام هزینه‌های فوتسال از خود این رشته تامین می‌شود. آن زمان هم پولی به ما نمی‌دادند و بودجه‌ای نداشتیم. اگر بخواهند فوتسال توسعه یابد، این کار درست نیست.\n\nرئیس پیشین کمیته فوتسال گفت: ما فوتسال را بزرگ کردیم. جایگاه فوتسال یک اتاق ۳ در ۴ نبود. فوتسال ما آن زمان هم از نظر اعتبار و هم از نظر امکانات دارای شخصیت بهتری شد. حتی طرحی را در کنار سالن فوتسال کمپ دادیم تا مرکز آموزش فوتسال ایران باشد و بخشی از آن با هزینه‌های فوتسال ساخته شد. بعد از آن مدیرعامل باشگاه استقلال شدم و بقیه طرح توسط علی کفاشیان پیگیری و تکمیل شد.",
    "title": "افتخاری: فدراسیون فوتبال یک ریال هم برای ساختمان فوتسال نداد"
  },
  {
    "": 218,
    "url": "https://mehrnews.com//news/5214155/افتتاح-۱۰۳-کیلومتر-از-کریدور-بزرگراهی-غرب-کشور-در-آذربایجان-غربی",
    "text": "به گزارش خبرنگار مهر، ظهر امروز دوشنبه ۱۰۳ کیلومتر از کریدور بزرگراهی غرب کشور در محدوده سرزمینی آذربایجان‌غربی با حضور محمد اسلامی و جمعی از مسئولان استانی با اعتباری بالغ بر ۸ هزار و ۹۰۰ میلیارد ریال به بهره برداری رسید.\n\nکریدور بزرگراهی غرب کشور به موازات مرز غربی کشور و از مرز بازرگان در شمال‌غربی کشور شروع و تا بندر امام خمینی (ره) امتداد می‌یابد و در طول مسیر از استان‌های آذربایجان غربی، کردستان، کرمانشاه، لرستان و خوزستان عبور می‌کند.\n\nمدیرکل راه و شهرسازی آذربایجان غربی در آئین افتتاح این طرح اظهار کرد: این بخش از کریدور بزرگراهی غرب کشور که در آذربایجان غربی به بهره برداری رسید، ۵۱ کیلومتر در سه راهی ایواوغلی، ۱۰ کیلومتر محور ایواوغلی به خوی، سه کیلومتر محور خوی به سلماس، ۱۲ کیلومتر محور محمدیار و ۲۷ کیلومتر در محور محمدیار به بوکان است.\n\nسیدمحسن حمزه‌لو با بیان اینکه این کریدور بزرگراهی با اعتباری بالغ بر هشت هزار و ٩٠٠ میلیارد ریال در آذربایجان غربی به بهره برداری رسید ادامه داد: ۲۴۴ کیلومتر از این کریدور بزرگراهی از ابتدای دولت تدبیر و امید در آذربایجان غربی به بهره برداری رسیده است.\n\nمدیرکل راه و شهرسازی آذربایجان‌غربی اضافه کرد: کریدور بزرگراهی غرب کشور به طول یک هزار و ۵٣٠ کیلومتر، مرز بازرگان را به بندر امام خمینی (ره) متصل می‌کند و حدود ٣٠ درصد این شبکه حمل و نقل جاده‌ای در آذربایجان‌غربی در حال احداث است.\n\nحمزه‌لو بیان کرد: با توجه به شرایط کنونی، توسعه زیرساخت‌های حمل و نقل در پایانه‌های مرزی یکی از کارآمدترین راهکارهای برون رفت از چالش‌های اقتصادی به شمار می‌رود.\n\nوی تاکید کرد: وجود یک‌هزار کیلومتر مرز مشترک و همجواری آذربایجان‌غربی با سه کشور، این استان را به دروازه اصلی ارتباط ایران با اروپا تبدیل کرده و عمده حمل و نقل جاده‌ای کالا و مسافر کشور از طریق پایانه‌های مرزی استان یعنی یک چهارم پایانه‌های مرزی کشور انجام می‌شود.\n\nمسیر کریدور بزرگراهی غرب کشور از مرز بازرگان در شمال آذربایجان‌غربی آغاز شده و با عبور از آذربایجان‌غربی، کردستان، کرمانشاه و لرستان به خوزستان و بندر امام خمینی (ره) ختم می‌شود.\n\nاز این مسیر، ۳۰۰ کیلومتر در آذربایجان‌غربی و ۳۲۰ کیلومتر آن در کردستان قرار دارد که ۶ تونل به طول ۲ هزار و ۵۰۰ متر، ۱۱ تقاطع غیرهمسطح و یکهزار و ۲۰ متر پل در این منطقه ساخته می‌شود.",
    "title": "افتتاح ۱۰۳ کیلومتر از کریدور بزرگراهی غرب کشور در آذربایجان‌غربی"
  },
  {
    "": 219,
    "url": "https://mehrnews.com//news/5214151/اجرای-طرح-مانع-زدایی-در-حوزه-کشاورزی-برخورد-قوه-قضاییه-با-متخلفان",
    "text": "به گزارش خبرنگار مهر، مرتضی حنیفه‌زاده، مشاور وزیر جهاد کشاورزی امروز در نشستی خبری با تاکید بر ضرورت توجه به تولید گفت: رهبر انقلاب از سال ۹۵ مرتب بر این مساله تاکید می‌کنند و امسال نیز بحث مانع‌زدایی در تولید را در شعار سال قرار دادند که این مساله نشان از توجه ایشان به حوزه تولید و کشاورزی دارد.\n\nوی با بیان اینکه کشاورزی یکی از بخش‌های با اهمیت حوزه تولید است، افزود: بخش کشاورزی تأمین امنیت غذایی کشور را تضمین و ما را از بیگانگان بی نیاز می‌کند.\n\nمشاور وزیر جهاد کشاورزی با اشاره به اینکه بوروکراسی‌های اداری کار را برای تولیدکنندگان دشوار کرده است، گفت: ما باید الگوی مشارکتی با مردم را در دستور کار قرار دهیم به طوری که مردم محور پیشرفت در این حوزه قرار بگیرند.\n\nبه گفته وی در همین راستا طرح مانع زدایی تولید در وزارت جهاد کشاورزی اجرا خواهد شد.\n\nحنیفه زاده با بیان اینکه طرح مذکور رسالت‌هایی دارد که منجر به حضور مردم در عرصه فعالیت‌های کشاورزی می‌شود، گفت: مردم باید به عنوان همکار و پشتیبان در کنار مسئولان بخش قرار بگیرند و کارها را جلو ببرند.\n\nمشاور وزیر جهاد کشاورزی تاکید کرد که اصول عملیاتی این طرح مردمی کردن کشاورزی، رفع گلوگاه‌های اصلی تهدیدات، پرهیز حداکثری از تصدی‌گری و شناسایی، احیا و ارتقای زنجیره مزیت‌دار کشاورزی است.\n\nبه گفته این مقام مسئول، طرح مذکور دارای کمیته مرکزی است و اعضای تشکیل دهنده این کمیته کارآفرینان جهادی، پیشکسوتان متعهد، جوانان متخصص و افراد صاحب‌نظر هستند.\n\nحنیفه زاده با بیان اینکه اهداف اصلی طرح پشتیبانی از پتانسیل مردمی کشاورزی و رفع موانع از طریق پیگیری امور است، اضافه کرد: تسهیل روندها، شفافیت در اخذ مجوز، دریافت تسهیل‌گر، شبکه‌سازی اشتغال‌های خرد مردمی در زنجیره‌های ارزش افزوده و رعایت زنجیره فعالیت در هر عرصه نیز از جمله اهداف دیگر اجرای این طرح است.\n\nوی درباره ساختار عملیاتی طرح نیز توضیح داد که کمیته بررسی قوانین، کمیته ارتباطات مردمی، کمیته بررسی بازخوردها، کمیته رسانه و اطلاع‌رسانی، کمیته تدوین کتابچه خدمت و کمیته تدوین راهبرد چرخه دانش و همچنین کمیته مشارکت سازی کشاورزی، ساختار عملیاتی طرح را شامل می‌شود.\n\nوی اظهار امیدواری کرد: نتایج حاصل از طرح تحقق الگوی پیشرفت مشارکتی، شناسایی موانع مشکلات قانونی، مردمی شدن اقتصاد از طریق کشاورزی، پیگیری و انعکاس در ابعاد قوانین، ابللاغیه‌ها بخشنامه‌ها و همچنین شناسایی و معرفی افراد مخل تولید با مصادیق ترک فعل باشد.\n\nمشاور وزیر جهاد کشاورزی تصریح کرد: در صورتی که افرادی بخواهند در بخش تولید مانع تراشی کنند قوه قضائیه به مساله ورود خواهد کرد و این موضوع بسیار جدی است به طوری که هر فرد در هر سمتی که باشد در صورت ایجاد مانع به قوه قضائیه برای برخورد قانونی معرفی خواهد شد.",
    "title": "اجرای طرح مانع زدایی در حوزه کشاورزی/برخورد قوه قضاییه با متخلفان"
  },
  {
    "": 220,
    "url": "https://mehrnews.com//news/5214139/مراسم-تجلیل-طلاب-تهرانی-برگزیده-در-جشنواره-علامه-حلی-ره",
    "text": "دکتر پور حمزه معاون پژوهش حوزه علمیه خواهران استان تهران در گفتگو با خبرنگار مهر از برگزاری مراسم تجلیل طلاب تهرانی برگزیده در دهمین جشنواره علامه حلی (ره) خبر داد و اظهار داشت: ۴ تن از طلاب تهرانی برگزیده جشنواره علامه حلی (ره) که در مرحله کشوری حائز رتبه شده بودند با حضور مسؤولان و مدیران و رعایت پروتکل‌های بهداشتی تقدیر شدند.\n\nمعاون پژوهش حوزه علمیه خواهران استان تهران ادامه داد: از میان ۶۱۸ اثر ارسالی خواهران به دهمین جشنواره استانی علامه حلی ره در مجموع ۲۰ اثر گوی سبقت را ربودند که به این ترتیب ۳ اثر حائز رتبه اول و ۸ اثر دارای رتبه دوم و ۴ اثر حائز رتبه سوم و ۵ نفر شایسته تقدیر اعلام شدند که از نظر تعداد نفرات برگزیده در مرحله کشوری علامه حلی (ره) استان تهران رتبه سوم را به خود اختصاص داد.\n\nوی با ابراز خرسندی و تبریک به برگزیدگان، مسئولان مدارس، طلاب برگزیده، اساتید و مشاورین پژوهشی، یادآور شد: با عنایت به مرجعیت علمی استان تهران و تمرکز مراکز علمی در کلان شهر تهران ظرفیت طلاب بیش از آماری است که اعلام می‌شود و معاونت پژوهشی حوزه علمیه خواهران تهران در این باره برنامه‌های خوبی در دستور کار و در دست اجرا دارد.‌\n\nپور حمزه به برگزیدگان کشوری و استانی اشاره و عنوان کرد: اسامی برگزیدگان استانی شامل وجیهه داستانی حسین آبادی از مرکز تخصصی حضرت فاطمه سلام الله علیها با موضوع تحلیل حقوقی خطاهای پزشکی حائز رتبه اول، مریم شاه علی رامشه از مدرسه علمیه قاسم بن الحسن (ع) با عنوان جایگاه منابع طبیعی در قرآن حائز رتبه اول، عطیه محتجبی از مدرسه علمیه مشکات اندیشه با موضوع ریشه‌های فکری خشونت گرایی مذهبی در گروه‌های سلفی؛ مطالعه موردی گروه‌های تروریستی القاعده و داعش، نسرین حاجی لو از مدرسه علمیه حضرت فاطمه (س) با عنوان تبیین مفهوم زمان و ویژگی‌های آن در حکمت متعالیه می شود.\n\nوی افزود: سیده زینب حسینی از مدرسه علمیه عالی تخصصی رفیعه المصطفی با عنوان تحلیل جایگاه و کاربرد حدیث در تفسیر مناهج البیان فی تفسیر القرآن، زهرا حبیب پور حیران از مدرسه علمیه کریمه اهل بیت (س) با عنوان ترجمه کتاب ریاضت‌های معنوی به همراه مقدمه تحلیلی، نرگس هدایتی پور از مؤسسه آموزش عالی حوزوی قاسم‌بن‌الحسن (ع) با عنوان ترجمه الشافی فی الإمامة، عارفه سادات حیدر رابوکی از مدرسه علمیه قاسم بن الحسن (ع) با عنوان بررسی کلامی استدلال‌های خداشناسی کتاب توحید اصول کافی، زهرا ابهری نژاد از مدرسه علمیه حضرت فاطمه (س) با عنوان بررسی فقهی بیت کوین حائز رتبه دوم، سحر مهرورز از مدرسه علمیه مشکات اندیشه با موضوع نقد جایگاه خدا در فلسفه پویشی بر پایه دستگاه فلسفی - کلامی اسلامی از دیگر برگزیدگان هستند.\n\nپور حمزه اسامی سایر برگزیدگان را فاطمه السادات حسینی از مدرسه علمیه مشکات اندیشه با عنوان نگاهی تطبیقی بر وجود در قضایا از دیدگاه فرقه و آیت الله مصباح، فائزه شهرازیان از مدرسه علمیه حضرت فاطمه (س) با عنوان جریان شناسی پوشش در ادیان ابراهیمی، فاطمه سادات محمدی کهنگی از مدرسه علمیه الغدیر با عنوان معاد جسمانی از منظر محمد حسین طباطبایی و فخر رازی، فاطمه رشکوییه جدیدی از مدرسه علمیه کوثر با عنوان تربیت جنسی کودکان با تأکید بر فقه تربیتی امامیه حائز رتبه سوم و در نهایت طیبه سادات حسینی مزینانی از مدرسه علمیه الغدیر با عنوان شیوه‌های جلب مشارکت در جامعه اسلامی در سیره نبوی و علوی، محبوبه خادم از مدرسه علمیه حجت (عج) با عنوان زمینه‌های از خود بیگانگی از دیدگاه نهج البلاغه، فاطمه رضایی از مؤسسه آموزش عالی حوزوی کوثر با عنوان سیر نزول موضوع معاد در آیات مکی و مدنی، زهرا سلامتیان از مدرسه علمیه زهرای اطهر (س) با عنوان تأثیر فضای مجازی بر تربیت دینی نوجوان و راهکارهای بهبود شرایط تربیتی و در نهایت فاطمه باجلانی از مؤسسه آموزش عالی حوزوی قاسم‌بن‌الحسن (ع) با عنوان جنسیت و نقش آن در معنا بخشی به ساحت فرهنگ اعلام کرد که شایسته تقدیر استانی بودند و در مراسم آئین پایانی امروز مورد تجلیل و تقدیر قرار گرفتند.\n\nمعاون پژوهش حوزه علمیه خواهران استان تهران ادامه داد: اسامی برگزیدگان کشوری حوزه‌های علمیه خواهران استان تهران، عطیه محتجبی و زهرا ابهری نژاد است که رتبه سوم کشوری در جشنواره علامه حلی را به خود اختصاص دادند.",
    "title": "مراسم تجلیل طلاب تهرانی برگزیده در جشنواره علامه حلی (ره)"
  },
  {
    "": 221,
    "url": "https://mehrnews.com//news/5214116/اردوغان-خطاب-به-پاپ-اسرائیل-بشریت-را-هدف-قرار-داده-است",
    "text": "به گزارش خبرگزاری مهر به نقل از آناتولی، رجب طیب اردوغان رئیس جمهور ترکیه در گفتگوی تلفنی با پاپ فرانسیس رهبر کاتولیک های جهان، درباره مسائل جاری در کرانه باختری و نوارغزه به بحث و تبادل نظر پرداخت.\n\nاردوغان در انتقاد از حملات هوایی رژیم صهیونیستی به نوارغزه گفت: هدف این حملات نه تنها مردم فلسطین بلکه همه مسلمانان، مسیحیان و در نهایت بشریت است.\n\nوی ادامه داد: همه بشریت باید علیه اسرائیل اشغالگر که در حمله به مقدسات تردید نمی کند؛ متحد شود.\n\nاردوغان بر اهمیت پیام و واکنشی که پاپ فرانسیس می تواند در جامعه مسیحیت برانگیزد؛ تاکید کرد.\n\nدر هشتمین روز از تجاوز رژیم صهیونیستی به نوارغزه، شمار شهدا به بیش از ۱۹۰ نفر افزایش یافت حال آنکه شمار مجروحین نیز از هزار و ۲۳۵ نفر فراتر رفته است. در میان شهدا ۵۸ کودک و ۳۴ زن به چشم می خورند.",
    "title": "اردوغان خطاب به پاپ: اسرائیل بشریت را هدف قرار داده است"
  },
  {
    "": 222,
    "url": "https://mehrnews.com//news/5214124/شفافیت-و-پاسخگویی-ملاک-رای-مردم-آزمونی-بزرگ-برای-داوطلبان",
    "text": "خبرگزاری مهر - گروه استان‌ها: با نزدیک شدن به انتخابات شوراهای شهر و روستا مردم باید دست به انتخاب بزنند. انتخابی که نتیجه آن تعیین سرنوشت مدیریت شهرشان است. مدیریت‌های نه چندان مؤثر و توأم با چالشی که طی دوره فعلی شوراهای شهر مشکلات زیادی را ایجاد کرده، باعث شد گلایه مردم از شوراها شد.\n\nاخیراً شوراها در شهرهای مختلفی منحل شد، اعضای بعضی از شوراهای شهر دستگیر شدند و در حال طی مراحل دادرسی پرونده قضائی خود هستند تا کارکردهای شوراهای شهر در بسیاری از شهرهای کشور در سایه سوال و چالش باشد.\n\nحالا مردم از داوطلبان شورا می‌خواهند که به صورت شفاف، پاسخگوی مطالبات افکار عمومی باشند. تشکل‌ها نیز از داوطلبان می‌خواهند خود را به صورت شفاف به مردم معرفی کنند. داوطلبان اکنون در معرض آزمونی بزرگ قرار دارند که باید شایستگی هایشان را به مردم ثابت کنند.\n\nاین در حالی است که خبرگزاری مهر با همکاری جنبش «ازما» پویشی راه انداخته که داوطلبان شورای شهر با ثبت نام در آن می‌توانند خود را در معرض شفافیت و چالش پاسخگویی قرار دهند. پویش ازما راهکار مؤثری برای نامزدهایی است که قصد دارند در طی دوران کاری خود همواره پاسخگوی مردم باشند و شورای شهرشان را به اتاق شیشه‌ای تبدیل کنند.\n\nآزمون بزرگ داوطلبان شورای شهر در مازندران\n\nبروز تخلف در شورای شهرهای بزرگ و مهم مازندران که اکنون متخلفان آن در کنج زندان و بازداشت به سر می‌برند، بیش از هر چیز، ضرورت شایسته گزینی برای ورود به نهاد مردمی شوراها را آشکار می‌سازد.\n\nمحمدتقی حسین زاده دبیر جبهه همبستگی نیروهای انقلاب اسلامی در مازندران در گفتگو با خبرنگار مهر گفت: آن چیزی که سبب شرمساری و سرافکندگی مردم به ویژه در شورای شهر استان شده است، عدم شفافیت نمایندگان در شورا بوده است.\n\nوی با اظهار اینکه راستگویی و شفافیت در ذات آدم متعهد نهفته است، خواستار پاسخگویی و شفافیت داوطلبان انتخابات شد و گفت: شفافیت و پاسخگویی جزو اولین ویژگی‌های داوطلب باید باشد.\n\nوی با اشاره به حضور افرادی غیرمرتبط و بیکار برای حضور در شوراها اظهار داشت: متأسفانه این افراد از شورا به عنوان تیری در تاریکی یاد می‌کنند و به عنوان شغل به آن می‌نگرند، مسئله اصلی ناشی از ناکارآمدی مسئولان امر بوده و سبب شده تا افراد جویای کار و غیرمتخصص برای حضور در شورا گام بردارند.\n\nحسین زاده تصریح کرد: همه ما باید پاسخگو و مسئول کارهایمان باشیم و خود را در معرض چالش شایستگی قرار دهیم.\n\nنبود شفافیت شورای شهر زنجان را به انحراف کشاند\n\nسال ۹۸ دستگیری اعضای متخلف شورای شهر زنجان آغاز شد که پنهانکاری و نبود شفافیت در عملکرد برخی اعضای این شورا را می‌توان عامل اساسی و مهم در بروز این فرایند دانست.\n\nبی شک شکل گیری شورای شهر دور پنجم در شهر زنجان را می‌توان محصول یک فرایند پیچیده و در عین حال غیرکارشناسی دانست، فرایندی که در ابتدای مسیر خود چالش‌های زیادی به دنبال داشت و باعث شد شورای شهر زنجان بعد از تکمیل مجموعه نتواند در مسیر فعالیت خود موفق عمل کند.\n\nرئیس شورای ائتلاف نیروهای انقلاب استان زنجان با تاکید بر اینکه موضوع شفافیت در حوزه شوراهای اسلامی شهر و روستا به عنوان یک نیاز مهم و اساسی مطرح است و باید توجه جدی به آن شود، گفت: هیچ تفاوتی در این زمینه با حوزه ریاست جمهوری وجود ندارد و در بحث شوراهای اسلامی شهر و روستا نیز نظارت و شفافیت لازم است. شوراهای اسلامی شهر نهادی است که مردم به صورت مستقیم اعضای آن را انتخاب می‌کنند.\n\nسمت نظر دبیر جبهه همبستگی نیروهای انقلاب اسلامی در مازندران شفافیت و پاسخگویی باید جزو اولین ویژگی‌های داوطلب باشد. رئیس شورای ائتلاف نیروهای انقلاب استان زنجان هزینه کردهای داوطلبان برای انتخابات باید شفاف سازی شود. دیر دیده بان شفافیت و عدالت در استان قزوین شفافیت کاندیداهای شورای شهر انسجام و همراهی عمومی را به همراه دارد. نایب رئیس خانه احزاب استان گلستان شفافیت کاندیداها منجر به انتخاب اصلح می‌شود. دبیر شورای ائتلاف نیروهای انقلاب اسلامی استان چهارمحال و بختیاری ورود خبرگزاری مهر به چالش شایستگی و شفافیت قابل تقدیر است. امام جمعه طبس شفافیت در برنامه زمینه‌ساز انتخاب افراد اصلح برای مدیریت شهر و روستا است. عضو هیئت علمی حقوق دانشگاه اصفهان توجه به شفافیت در همه ارکان انتخابات ضروری است. معاون فرهنگی حزب وحدت ملی در استان فارس نمی‌توان از کاندیدایی که به موضوع شفافیت ارج نمی نهد انتظار داشت که به فکر آینده مردم باشد رئیس مجمع نمایندگان گیلان مردم به کاندیدایی که در حرف و عمل خود با آنها شفاف است، گرایش بیشتری دارند نماینده مردم کرج، فردیس و اشتهارد در مجلس قرار دادن شفافیت در دستور کار می‌تواند غبار شبهه فساد را از ساحت افراد دور کند.\n\nمحمد اسماعیلی متذکر شد: کسی که برای رسیدن به کرسی شورای اسلامی شهر بیش از ۵۰۰ میلیون تومان هزینه می‌کند، با توجه به اینکه دریافتی این فرد بعد از حضور در این عرصه طی چهار سال کمتر از ۲۰۰ میلیون تومان خواهد بود، این سوال مطرح می‌شود که چرا باید یک فرد برای رسیدن به ۲۰۰ میلیون تومان، ۵۰۰ میلیون تومان هزینه کند؟ بی‌تردید اثر شفافیت در این مواقع خود را نشان خواهد داد.\n\nشفافیت کاندیداهای شورای شهر انسجام عمومی را به همراه دارد\n\nهمچنین مدیر دیده‌بان شفافیت و عدالت در استان قزوین گفت: شفافیت کاندیداهای شورای شهر انسجام و همراهی علاقه مندانه عمومی را به همراه دارد.\n\nسید جعفر شهاب زاده در گفت وگو با خبرنگار مهر با اشاره به اهمیت شفافیت مواضع و برنامه‌ها در کاندیداهای شورای شهر اظهار کرد: اگر کاندیداها با شفافیت مواضع و بیان برنامه‌های مورد نظرشان در فرایند انتخابات شرکت کنند مردم با اطمینان خاطر و اعتماد بیشتری پای صندوق‌های رأی حاضر می‌شوند.\n\nمدیر دیده‌بان شفافیت و عدالت در استان قزوین ادامه داد: بیان دیدگاه‌ها، پایبندی به قانون و احترام به قوانین سبب می‌شود اگر کاندیدایی به پیروزی رسید با مسئولیت پذیری بالاتر، دقت، شفافیت و هوشمندی رفتار کند تا بتوانند در برابر اذهان عمومی پاسخگو باشد.\n\nشفافیت کاندیداها به انتخاب اصلح می‌انجامد\n\nدر گلستان نیز نایب رئیس خانه احزاب این استان با بیان اینکه در انتخابات پیش رو نیازمند هوشمندی و جدیت مردم هستیم، گفت: شفافیت کاندیداها منجر به انتخاب اصلح می‌شود.\n\nصاحب حجتی در گفتگو با خبرنگار مهر اظهار کرد: یکی از بهترین راه‌هایی که مردم می‌توانند انتخاب درست انجام دهند شفافیت کاندیداها است.\n\nنایب رئیس خانه احزاب گلستان افزود: این افراد، باید شفاف کنند زندگی آنها در چه سطحی بوده و فرزندان آنها در چه موقعیتی هستند؟ شفاف کنند در طول مدتی که از انقلاب گذشته است کارنامه و عملکرد آنها در زمان مسئولیت به چه شیوه‌ای بوده و کارنامه خود را در معرض افکار عمومی و مظان قضاوت مردم قرار دهند.\n\nوی ادامه داد: مردم با این رویکرد و بررسی کارنامه سطح و سبک زندگی افراد انتخاب درست تری خواهند داشت.\n\nحمایت از جنبش شفافیت\n\nهمچنین دبیر شورای ائتلاف نیروهای انقلاب اسلامی استان چهارمحال و بختیاری با تأکید بر ضرورت بررسی شفاف عملکرد کاندیداها، گفت ورود خبرگزاری مهر به چالش شایستگی قابل تقدیر است.\n\nمهدی حامدی در گفتگو با خبرنگار مهر با بیان اینکه نقش رسانه‌های جمعی و خبرگزاری‌های استانی در معرفی داوطلبان انتخابات می‌تواند تأثیر گذار باشد، اظهار داشت: مردم به رسانه‌ها اعتماد دارند و اگر رسانه‌ها بتوانند در مسیر معرفی داوطلبان شایسته حرکت کنند اقدامی ارزشمند انجام داده‌اند.\n\nدبیر شورای ائتلاف نیروهای انقلاب اسلامی استان چهارمحال و بختیاری با اشاره به طرح «جنبش ازما» با همکاری خبرگزاری مهر، اظهار داشت: آگاهی مردم در زمینه داوطلبان انتخابات بسیار تأثیر گذار است و رسانه‌هایی که بتوانند در این مسیر حرکت کنند اقدامی مفید و مؤثر داشته‌اند.\n\nگرایش مردم به کاندیدایی که در حرف و عملش شفاف است\n\nرئیس مجمع نمایندگان گیلان شفافیت کاندیداها را زمینه ساز افزایش مشارکت مردم در انتخابات دانست و گفت: داوطلبان باید ضمن اعلام شفاف برنامه‌ها، ضمانت اجرایی نیز برای برنامه‌ها داشته باشند.\n\nرسول فرخی مکیال در گفتگو با خبرنگار مهر، شفافیت را عامل جلوگیری از ایجاد اختلال در هر حوزه‌ای دانست و اظهار کرد: مردم به کاندیدایی که در حرف و عمل خود با آنها شفاف است و درباره زندگی فردی و اجتماعی و امور اجرایی صادقانه صحبت می‌کند گرایش بیشتری دارند و همین امر زمینه ساز افزایش مشارکت مردم است.\n\nشفافیت غبار شبهه فساد را از ساحت افراد می‌زداید\n\nنماینده مردم کرج، فردیس و اشتهارد در مجلس گفت: قرار دادن شفافیت در دستور کار می‌تواند غبار شبهه فساد را از ساحت افراد دور کند.\n\nعلیرضا عباسی در گفت‌وگو با خبرنگار مهر اظهار کرد: امروز یکی از مطالبات به حق مردم مبحث مهم شفافیت است که باید در تمامی امور مد نظر قرار بگیرد، چراکه شفافیت منجر به نظارت مستقیم مردم بر عملکرد مسئولان است.\n\nنماینده مردم کرج، فردیس و اشتهارد در مجلس تصریح کرد: شوراهای شهر و روستا نیز از این قاعده مستثنی نیستند، بلکه باید به صورت جدی در این زمینه اقدام کنند تا بتوانند اعتماد عمومی را جلب کرده و موجب رضایت مردم شوند.\n\nشفافیت در برنامه زمینه‌ساز انتخاب افراد اصلح برای مدیریت شهری\n\nدر این رهگذر امام جمعه طبس گفت: شفافیت در برنامه زمینه‌ساز انتخاب افراد اصلح برای مدیریت شهر و روستا است.\n\nحجت‌الاسلام محمدرضا محمدی در گفت و گو با خبرنگار مهر اظهار کرد: برنامه، نقشه راهی است که یک نامزد انتخاباتی بعد از ورود به عرصه مدیریتی شهر و روستا می‌خواهد آن را پیاده کند و از این نظر بسیار حائز اهمیت است.\n\nامام جمعه طبس بیان‌کرد: اگر یک نامزد انتخاباتی به صورت شفاف برنامه و عملکرد آینده خود را ارائه دهد، مردم می‌توانند میزان امکان اجرایی شدن آن برنامه را سنجیده و با واقعیت‌های موجود و نیازهای خود تطبیق دهند.\n\nضرورت توجه به شفافیت در همه ارکان انتخابات / مردم بهترین ناظر هستند\n\nعضو هیئت علمی حقوق دانشگاه اصفهان گفت: مهم‌ترین مساله در این زمینه شفافیت در تصمیم‌گیری و اجرا است و نظارت مردم بهترین عامل کنترل کننده است و در همه عرصه‌های عمومی هیچ ابزاری مهم‌تر و مؤثرتر از نظارت عمومی و نظارت مردمی نداریم.\n\nحجت‌الاسلام قدرت‌الله خسروشاهی در گفتگو با خبرنگار مهر گفت: شفافیت در همه ارکان برگزاری انتخابات امری ضروری است و در این زمینه نظارت مردم بهترین عامل کنترل کننده است.\n\nانتخابات باید اتاق شیشه‌ای باشد / شفافیت ملاک انتخاب\n\nهمچنین معاون فرهنگی حزب وحدت ملی در استان فارس گفت: اتاق شیشه‌ای بودن انتخابات برای کاندیداها می‌تواند زمینه توسعه فردی و اجتماعی را در انتخابات ایجاد کند.\n\nمحمد مسعود کشاورز در گفتگو با خبرنگار مهر بیان کرد: نمی‌توان از کاندیدایی که به موضوع شفافیت ارج نمی نهد انتظار داشت که به فکر آینده مردم باشد پس می‌توان گفت که از جمله مسائلی که نقش مهمی در انتخاب شدن افراد توسط مردم دارد موضوع بیان شفاف دیدگاه‌ها و نظریات شخص داوطلب در مسئله انتخابات است.\n\nاو متذکر شد: شفافیت مالی نیز مهم بوده و باید مورد توجه باشد زیرا نباید پول‌های غیر متعارف به چرخه انتخابات وارد شود و زمینه فساد در جامعه را فراهم کند.\n\nدعوت به چالش «ازما»\n\nعضو شورای شهر دهلران، داوطلبان شورای شهر را به چالش «ازما» دعوت کرد.\n\nرحمان جابری در گفتگو با خبرنگار مهر ضمن حمایت از چالش ازما، بیان کرد: این چالش یکی از مهمترین راهکاری شفافیت برنامه‌های داوطلبان شورای شهر است.",
    "title": "شفافیت و پاسخگویی ملاک رای مردم/ آزمونی بزرگ برای داوطلبان"
  },
  {
    "": 223,
    "url": "https://mehrnews.com//photo/5214093/نشست-خبری-پلیس-امنیت-اقتصادی-تهران-بزرگ",
    "text": "",
    "title": "نشست خبری پلیس امنیت اقتصادی تهران بزرگ"
  },
  {
    "": 224,
    "url": "https://mehrnews.com//news/5214112/امدادرسانی-به-زلزله-زدگان-روستای-قزل-حصار",
    "text": "به گزارش خبرگزاری مهر، شهرستان جاجرم از بامداد امروز زلزله‌های متعددی را به خود دید که بزرگترین آن تاکنون ۵.۵ ریشتر بوده است.\n\nاین زمین لرزه‌ها باعث تخریب بسیاری از منازل روستاییان منطقه شده است.\n\nجمعیت هلال احمر خراسان شمالی از ابتدای این حادثه به مناطق زلزله زده اعزام شده و به مردم خدمت رسانی کردند.",
    "title": "امدادرسانی به زلزله‌زدگان روستای قزل حصار"
  },
  {
    "": 225,
    "url": "https://mehrnews.com//news/5214127/مصرف-برق-یک-کولر-گازی-معادل-۲۰-دستگاه-تنفسی-است",
    "text": "به گزارش خبرگزاری مهر به نقل از وزارت نیرو، محمد حسن متولی زاده، مدیرعامل توانیر با حضور در برنامه سلام صبح بخیر شبکه ۳ سیما گفت: خاموش کردن حتی یک لامپ اضافه نیز می‌تواند در کاهش مصرف برق و جلوگیری از بروز خاموشی مؤثر باشد اگر هر مشترک تنها یک لامپ اضافی را خاموش کند، مصرف برق کشور به اندازه یک نیروگاه هزار مگاواتی کاهش می‌یابد.\n\nوی با اشاره به اینکه هر کولرگازی به اندازه ۲۰ دستگاه تنفس مصنوعی برق مصرف می‌کند، ادامه داد: حساسیت همه افراد نسبت به مدیریت مصرف برق می‌تواند باعث حفظ محیط زیست شود چرا که هر یک کیلووات ساعت مصرف برق باعث انتشار یک کیلوگرم گاز CO۲ در جو می‌شود.\n\nبه گفته این مقام مسئول برق امید باعث شده تا ۷ و نیم میلیون مشترک از تخفیف صد درصدی بهای برق بهره مند شوند. این درحالی است ۲.۵ درصد مشترکان کشور (۷۵۰ هزار مشترک) پرمصرف کشور به اندازه ۲۰ برابر مجموع مشترکان کم مصرف، برق مصرف می‌کنند.\n\nمتولی زاده اظهار داشت: تمام دستگاه‌های اداری وزارت نیرو آب و برق در مناطق معتدل مانند تهران استفاده از کولرگازی ممنوع و در مناطق گرم دما باید روی ۲۶ درجه باشد. همچنین امسال برای سازمان‌های دولتی تاکید شده است که مصرف برق خود را ۵۰ درصد کاهش دهند. در همین راستا برق سازمان‌هایی که پرمصرف باشند و مواردی را که ابلاغ شده است، رعایت نکنند، قطع و با آنها برخورد می‌شود.\n\nوی در پاسخ به این که آیا امسال خاموشی در پیش داریم یا خیر تاکید کرد: همه همکاران ما برای حفظ پایداری شبکه برق و جلوگیری از بروز خاموشی تمام توان خود را به کار بسته اند و حتی در این راه هفته گذشته ۶ تن از پرسنل صنعت برق جان خود را از دست دادند با این حال ما برای حفظ شرایط موجود نیازمند یاری همه مردم هستیم و همانطور که گفتم اگر مصرف برق مدیریت شود، دچار قطعی برق نمی‌شویم.",
    "title": "مصرف برق یک کولر گازی معادل ۲۰ دستگاه تنفسی است"
  },
  {
    "": 226,
    "url": "https://mehrnews.com//news/5214102/امضای-قرارداد-میدان-نفتی-آزادگان-به-زودی",
    "text": "به گزارش خبرگزاری مهر به نقل از وزارت نفت، بیژن زنگنه امروز (دوشنبه، ۲۷ اردیبهشت‌ماه) در حاشیه امضای قرارداد توسعه میدان گازی فرزاد «ب» درباره اینکه قرارداد میدان آزادگان با کدام شرکت امضا می‌شود، گفت: با مجموعه‌ای از شرکت‌های داخلی و به‌زودی امضا می‌شود.\n\nوی در پاسخ به پرسشی درباره اینکه چرا تا پایان مذاکرات وین و مشخص شدن نتیجه برای امضای قرارداد میدان فرزاد منتظر نماندید، گفت: این موضوع سبب ایجاد تأخیر در کار می‌شد، اکنون نیز بر اساس قرارداد امضا شده مشکلی برای حضور شریک خارجی وجود ندارد و در صورت تمایل، شرکت‌های خارجی می‌توانند وارد این قرارداد شوند.\n\nوزیر نفت درباره اینکه چشم انداز مذاکره وین را چطور می‌بینید، گفت: این پرسش را از وزارت امور خارجه بپرسید.\n\nزنگنه به این پرسش که خبرگزاری‌های خارجی از افزایش تولید و صادرات نفت ایران می‌گویند آیا این موضوع را تأیید می‌کنید، پاسخ داد: در این زمینه صحبتی نمی‌کنم.\n\nدر سیاست می‌مانم\n\nوی درباره اینکه اگر در دولت بعدی پیشنهاد وزارت دریافت کنید، می‌پذیرید، پاسخ داد: اگر پیشنهاد ریاست جمهوری هم بدهند قبول نمی‌کنم و از مقام دولتی بازنشسته می‌شوم، اما همچنان در سیاست می‌مانم زیرا سیاست مانند زندگی است و نمی‌شود از آن جدا شد، اما کار و پست دولتی نخواهم داشت.\n\nوزیر نفت درباره اینکه آیا برنامه‌ای برای پس از وزارت دارید، گفت: پس از بازنشستگی باید روزی ۱۲ تا ۱۳ ساعت کار کنم تا زندگی زن و بچه بگذرد.\n\nافزایش قیمت بنزین شایعه است\n\nزنگنه درباره قرارداد میدان یادآوران هم گفت: مذاکره درباره این میدان در حال انجام است.\n\nوی درباره شایعه افزایش قیمت بنزین اظهار کرد: دروغ است. جنگ روانی است که برخی می‌خواهند نزدیک انتخابات مردم را وادار به واکنش کنند، هیچ برنامه‌ای برای افزایش قیمت فرآورده‌های نفتی نداریم.\n\nوزیر نفت درباره قرارداد ۲۵ ساله با چین و حضور این شرکت در توسعه میدان‌های نفت و گاز ایران، گفت: دو طرف برای همکاری ابراز علاقه کردند و در این سند همکاری از هیچ پروژه مشخصی نام برده نشده است.",
    "title": "امضای قرارداد میدان نفتی آزادگان، به زودی"
  },
  {
    "": 227,
    "url": "https://mehrnews.com//news/5214036/پرونده-مسکن-مهر-تا-مرداد-۱۴۰۰-بسته-می-شود",
    "text": "به گزارش خبرگزاری مهر به نقل از سازمان ملی زمین و مسکن، احمد اصغری مهرآبادی در نشست پیگیری اتمام و تحویل پروژه‌های مسکن مهر گفت: در شهرهای با جمعیت بیش از ۲۵ هزار نفر از مجموع یک میلیون و ۱۸۹ هزار واحد مسکن مهر یک میلیون و ۸۸ هزار واحد به متقاضیان تحویل داده شده و تنها ۲۶ هزار واحد بلامعارض باقی مانده است.\n\nقائم مقام وزیر راه و شهرسازی در طرح مسکن مهر با بیان این نکته که از آغاز ساخت واحدهای مسکن مهر چندین زیرمجموعه از وزارت راه و شهرسازی متولی ساخت مساکن مهر در کشور بوده‌اند افزود: در شهرهای با جمعیت بالای ۲۵ هزار نفر سازمان ملی زمین و مسکن، در شهرهای با جمعیت زیر ۲۵ هزار نفر بنیاد مسکن انقلاب اسلامی و در شهرهای جدید شرکت عمران شهرهای جدید مسئول ساخت و اتمام طرح مسکن مهر هستند.\n\nمعاون وزیر راه و شهرسازی در خصوص شرایط این واحدهای باقیمانده هم گفت: این واحدها عموماً در مراحل پایانی کار هستند و تنها مواردی مثل نازک کاری و محوطه سازی آنها باقی مانده که این موارد هم تا پایان کار دولت دوازدهم به اتمام خواهد رسید.\n\nگفتنی است طی هفته گذشته تمامی ادارات کل راه و شهرسازی در نشست‌های جداگانه گزارشی از روند اتمام پروژه‌های مسکن مهر را به اطلاع مدیرعامل سازمان ملی زمین و مسکن و قائم مقام وزیر در طرح مسکن مهر رساندند.\n\nخاطرنشان می‌شود دولت دوازدهم ۱۲ مرداد ۱۴۰۰ به کار خود خاتمه می‌دهد.",
    "title": "پرونده مسکن مهر تا مرداد ۱۴۰۰ بسته می شود"
  },
  {
    "": 228,
    "url": "https://mehrnews.com//news/5214065/روند-نزولی-قیمت-تخم-مرغ-ادامه-دارد",
    "text": "ناصر نبی پور در گفتگو با خبرنگار مهر میانگین قیمت هر کیلوگرم تخم مرغ را درب مرغداری بین ١٠ هزار و ٢٠٠ تومان تا ١٠ هزار و ٣٠٠ تومان اعلام کرد و گفت: در دو ماه اخیر قیمت تخم مرغ روند نزولی شدید داشته و هم اکنون به ۴ هزار تومان زیر نرخ مصوب رسیده است.\n\n\n\nوی با اشاره به اینکه شرکت پشتیبانی امور دام در چنین شرایطی باید به بازار ورود و تخم مرغ مازاد را جمع آوری کند، افزود: پیگیری‌های ما در این زمینه منجر به نتیجه نشده است.\n\n\n\nاین فعال بخش خصوصی با اشاره به اینکه وقتی شرایط بازار بحرانی شود، مسئولان تولیدکنندگان را مقصر قلمداد می‌کنند، گفت: تولیدکننده اگر در تعیین قیمت نقش داشت در حال حاضر تخم مرغ را کیلویی ١٠ هزار تومان نمی‌فروخت.\n\nنبی پور اضافه کرد: ما به مسئولان پیشنهاد دادیم که به تشکل‌ها اجازه ذخیره سازی ١٠ هزار تن تخم مرغ را بدهند تا در زمان کمبود بتوانیم از این ذخایر استفاده کنیم و دولت در ازای این ذخیره سازی به مرغداران نهاده بدهد.\n\n\n\nوی با بیان اینکه قیمت تمام شده تولید تخم مرغ در شرایط کنونی حدود ١٧ تا ١٨ هزار تومان است، افزود: این زیان منجر می‌شود مرغداران مرغ‌های خود را به کشتارگاه بفرستند و حداکثر تا دوماه آینده با بحران شدید در بازار تخم مرغ مواجه خواهیم شد.",
    "title": "روند نزولی قیمت تخم مرغ ادامه دارد"
  },
  {
    "": 229,
    "url": "https://mehrnews.com//news/5214046/بازپرداخت-سرمایه-گذاری-میدان-فرزاد-ب-بسیار-سخت-است",
    "text": "به گزارش خبرگزاری مهر به نقل از وزارت نفت، بیژن زنگنه امروز (دوشنبه، ۲۷ اردیبهشت‌ماه) در آئین امضای قرارداد توسعه میدان گازی فرزاد «ب» گفت: امروز روز مهمی است که قرارداد این میدان امضا می‌شود، مدت‌هاست که دنبال امضای قرارداد این میدان گازی بودم.\n\nوی ضمن یادآوری اینکه قرار بود هندی‌ها این میدان را توسعه دهند و پس از تبدیل گاز به ال‌ان‌جی (گاز طبیعی مایع شده) آن را ببرند، ادامه داد: شرکت ملی نفت ایران سناریوهای زیادی را برای توسعه این میدان بررسی کرده، هزینه این میدان که اندازه‌اش با یک فاز پارس جنوبی برابری می‌کند حدود ۲ میلیارد دلار و بسیار بالاست.\n\nوزیر نفت ادامه داد: میعانات گازی میدان فرزاد نیز یک‌هشتم پارس جنوبی است، در واقع بین دریافت و پرداخت تعادل وجود ندارد و بازپرداخت این طرح کار بسیار سختی است.\n\nزنگنه تصریح کرد: برنامه هندی‌ها این بود که گاز میدان فرزاد را به ال‌ان‌جی تبدیل کنند، اما در تحریم، نخست از توسعه این میدان کنار کشیدند و دوباره پس از لغو تحریم برگشتند. شخصاً دوبار با وزیر نفت و گاز و مقام‌های هند برای توسعه این میدان صحبت کردم، اما حاضر نبودند بیایند، شرایط آنها از جمله تولید نکردن ال‌ان‌جی را هم پذیرفتیم، اما باز هم به‌دلیل تحریم و مسائل دیگر نیامدند.\n\nوزیر نفت گفت: برداشت گاز و نفت از میدان‌های مشترک پارس جنوبی و غرب کارون به ترتیب ۲.۵ و ۶ برابر شده است.\n\nادامه دارد....",
    "title": "بازپرداخت سرمایه گذاری میدان فرزاد ب بسیار سخت است"
  },
  {
    "": 230,
    "url": "https://mehrnews.com//news/5214049/روسای-جمهور-به-فکر-۲۰-سال-آینده-نیستند-برنامه-ها-تزئینی-است",
    "text": "به گزارش خبرنگار مهر، علی ملکی امروز در مراسم رونمایی از بسته اقتصاد نجات ایران (بنای ایران)، اظهار داشت: انتخابات ریاست جمهوری در کشور از نارسایی‌های مختلفی رنج می‌برد که دو نارسایی اصلی آن یکی فقدان وجود نظام حزبی منجسم در کشور است. کاندیداهایی که از یک حزب برمی خیزند و مبتنی بر اندوخته و دانش آن حزب برنامه ارائه می‌دهند و با پشتیبانی حزب مربوطه در قدرت کار را اجرا کنند، می‌توانند به علت یک چنین ساختاری متعهد به قول‌های خود باشند، اما به دلیل ضعف نظام حزبی این فرصت از ما گرفته شده که کاندیداها از قبل به صورت منسجم راجع به کاری که می‌خواهند انجام دهند فکر کنند و در طول زمانی که در قدرت هستند دغدغه داشته باشند که نسبت به عملکردشان پاسخگو باشند و در آینده هم نسبت به عملکرد احساس تعهد کنند.\n\nرئیس پژوهشکده سیاستگذاری دانشگاه صنعتی شریف افزود: به همین دلیل دوره‌های ریاست جمهوری منقطع و کوتاه مدت است و لذا کسانی که در این سمت‌ها قرار می‌گیرند خیلی در فکر آن نیستند که باید ۲۰ یا ۳۰ سال آینده نیز نسبت به کارهایشان پاسخگو باشند.\n\nملکی گفت: مساله دوم زمان بسیار کوتاه ۳۰ الی ۴۰ روزه برای معرفی کاندیداها است که طی این مدت کوتاه قطعاً واقعیت درونی کاندیداها آشکار نمی‌شود تا مردم بتوانند در مورد آنها قضاوت کنند.\n\nوی با بیان اینکه برنامه‌های کاندیداهای ریاست جمهوری تزئینی است نه واقعی، اظهار داشت: رویه برنامه‌های تزئینی به یک هنجار تبدیل شود و اغلب کاندیداها در طول دوران تبلیغات به این برنامه‌های تزئینی اکتفا می‌کنند و لذا شعار می‌دهند، بنابراین این برنامه‌ها نسبت روشنی با عملکردشان در زمانی که در جایگاه مسئولیت قرار می‌گیرند ندارد.\n\nملکی گفت: ما در پژوهشکده سیاست گذاری در طول دوران مدیریت‌های کشور همواره در مقام مشاوره و حل مساله به دولت‌ها بدون هیچگونه جهت گیری سیاسی خاصی کمک می‌کنیم و نگاهمان به این قضیه ملی است. اما در این دوره به این فکر افتادیم که این مجموعه ایده‌ها و طرح‌ها و برنامه‌ها که در طول دوران ریاست‌های جمهوری به دولت‌های مختلف ارائه می‌دهیم را از قبل ارائه دهیم تا حداقل آن دو خلاء را جبران کند و ضمن اینکه بستری را فراهم کنیم تا بدینوسیله یک گفتمان اجتماعی برای ارائه برنامه واقعی به جای برنامه تزئینی کاندیداها ارائه شود.\n\nوی افزود: برنامه بنای ایران بر چند اولویت متمرکز است و دولت باید در مسائل اصلی تمرکز کند و در شرایط فعلی کشور فرصت سعی و خطا کردن ندارد. در برنامه بنای ایران به ۵ محور تمرکز شده که این محورها تورم، تولید و اشتغال، فقرزدایی، ارتقا جایگاه بین المللی کشور و بحث فساد است و لذا نباید از این ۵ محور صرفنظر کرد و باید در مورد این ۵ بخش انسجام وجود داشته باشد و با برنامه‌های پراکنده نمی‌توان به اهداف مورد نظر در این محورها دست یافت.",
    "title": "روسای جمهور به فکر ۲۰ سال آینده نیستند/ برنامه ها تزئینی است"
  },
  {
    "": 231,
    "url": "https://mehrnews.com//news/5214017/شناسایی-۷۵۰-هزار-مشترک-پرمصرف-برق-در-کشور",
    "text": "به گزارش خبرگزاری مهر به نقل از وزارت نیرو، محمدحسن متولی‌زاده، مدیر عامل شرکت توانیر، کاهش ۳۵۰۰ مگاوات از توان تولید نیروگاه‌های برق آبی به جهت کاهش ذخیره آب سدها را از دیگر مسائل شبکه در فصل گرما برشمرد و با اشاره به ضرورت تأمین برق مطمئن و پایدار و تلاش جدی همکاران صنعت برق در بخش‌های فنی، بر لزوم پشتیبانی مؤثر روابط عمومی‌های صنعت برق از تلاش‌ها در این بخش و تمرکز بر موضوع پیک شبکه تاکید کرد.\n\nوی بار مدیریت شده شبکه در سال گذشته را بیش از ۵۶۰۰ مگاوات عنوان کرد و افزود: امسال ۳۵۰۰ مگاوات به آن افزوده شده و باید حدود ۱۰ هزار مگاوات مدیریت بار در بازه زمانی نسبتاً طولانی اتفاق بیفتد که از حساسیت بالایی برخوردار است و کار بیشتری را می‌طلبد.\n\nمدیرعامل توانیر نخستین گام در این خصوص را ابلاغ سهمیه قابل تأمین هر استان با امضای وزیر نیرو عنوان کرد که لازم است همه بر آن تمرکز کنند و با تدبیر استاندار و مدیران استانی و پشتیبانی روابط عمومی‌های صنعت برق، سهمیه و سقف تعیین شده برای هر استان رعایت شود تا نیازی به اعمال محدودیت‌های اضافی نباشد.\n\nاین مقام مسئول انتقال نیافتن مشکلات ناشی از کوتاهی در رعایت سقف تعیین شده از یک استان به استان‌های دیگر را نکته کلیدی دانست و اظهار کرد: امیدواریم با کنترلی که انجام می‌شود، سهمیه‌های استانی به دقت رعایت شود؛ چرا که هر استانی سقف تعیین شده را مورد توجه قرار ندهد با چالش‌های مربوط به خود مواجه می‌شود.\n\nمتولی‌زاده همچنین از افزایش قابل توجه پاداش به استان‌ها و افزایش ۲ برابری آن نسبت به سال گذشته خبر داد که با تصمیم هر استان به طور مناسب به مشترکان و مردم اختصاص می‌یابد.\n\nوی با اشاره به لزوم تمرکز بر مصارف سرمایشی و روشنایی، تنظیم دمای کولرهای گازی روی دمای ۲۵ و بالاتر، استفاده از دور کند کولرهای آبی و کاهش مصرف روشنایی در طول روز را بسیار تأثیر گذار دانست و با اشاره به پیشگامی وزارت نیرو و ساختمان‌های اداری بخش‌های آب و برق در مدیریت بارهای سرمایشی و روشنایی و عدم استفاده از کولرهای گازی در مناطق معتدل، مدیریت مصرف برق در ساختمان‌های اداری را موضوعی جدی عنوان کرد و از تکلیف ساختمان‌های اداری به کاهش ۵۰ درصدی مصارف برق در فصل گرما خبر داد که باید کنترل و نتایج آن منعکس شود.\n\nمدیرعامل توانیر با بیان اینکه تعداد ۷۵۰ هزار مشترک، دو برابر مجموع کم مصرف‌ها در کشور برق مصرف می‌کنند، اظهار داشت: هر مشترک پرمصرف ۲۰ برابر یک مشترک کم مصرف برق مصرف می‌کند که باید محدود شده و در گام نخست بروشورهای اطلاع رسانی به این مشترکان به وسیله روابط عمومی توانیر تهیه شده که به صورت مجازی یا ارائه بروشور توزیع می‌شود.\n\nوی همچنین تعداد مشترکان کم مصرف را که از برق رایگان طرح برق امید استفاده می‌کنند حدود ۷.۵ میلیون مشترک ذکر کرد.\n\nاین مقام مسئول، مصرف برق هر دستگاه تولید رمز ارز و کاهش یک تا دو درجه از برودت سیستم‌های سرمایشی را معادل مصرف برق ۲۰ دستگاه تنفس مصنوعی عنوان کرد و از سوی دیگر تولید هر واحد ارز دیجیتال را با تولید ۳۰۰ تن CO ۲ همراه دانست و رویکرد عمومی به برخورد با رمز ارزهای غیر مجاز را حائز اهمیت دانست.",
    "title": "شناسایی ۷۵۰ هزار مشترک پرمصرف برق در کشور"
  },
  {
    "": 232,
    "url": "https://mehrnews.com//news/5214117/نتانیاهو-متوهم-شده-است-ناتوانی-تل-آویو-در-برابر-حملات-مقاومت",
    "text": "به گزارش خبرگزاری مهر به نقل از فلسطین الیوم، «عبداللطیف القانوع» سخنگوی جنبش مقاومت اسلامی حماس با اشاره به جنایات اخیر رژیم صهیونیستی در غزه، گفت: هدف قرار دادن مناطق مسکونی از میزان توحش صهیونیست‌ها پرده برداشت.\n\nبر اساس این گزارش، وی همچنین افزود: نتانیاهو متوهم شده است و فکر می‌کند که می‌تواند مقاومت را تضعیف کند. هدف اصلی و اساسی ارتش رژیم صهیونیستی از بین بردن زیرساخت‌های فلسطین است. هدف قرار دادن منازل مسکونی مردم نشان از ناتوانی صهیونیست‌ها از مقابله با حملات مقاومت دارد.\n\nسخنگوی جنبش مقاومت اسلامی حماس در ادامه یادآور شد: رژیم صهیونیستی از پذیرش شروط مقاومت برای برقراری آتش بس طفره می‌رود و تلاش می‌کند بر شکست خود در نبرد شمشیر قدس سرپوش بگذارد.\n\nگفتنی است، گروه‌های مقاومت فلسطین اعلام کرده اند که یکی از مهمترین شروط آنها برای برقراری آتش بس، متوقف شدن تجاوزات رژیم صهیونیستی به ویژه در قدس اشغالی است.",
    "title": "«نتانیاهو» متوهم شده است/ ناتوانی تل آویو در برابر حملات مقاومت"
  },
  {
    "": 233,
    "url": "https://mehrnews.com//news/5214123/حمایت-راجر-واترز-از-برافراشتن-پرچم-فلسطین-در-ورزشگاه-ویمبلی-لندن",
    "text": "به گزارش خبرگزاری مهر به نقل از دیلی استار، راجر واترز ترانه‌سرا و خواننده سرشناس حامی مردم فلسطین در پیامی از بلند کردن پرچم فلسطین پس از موفقیت لسترسیتی در فینال جام حذفی انگلیس حمایت کرد.\n\nپس از پایان این مسابقه، ۲ بازیکن لسترسیتی در جشن قهرمانی این تیم پرچم فلسطین را به نشانه حمایت از مردم مظلوم این کشور در دست گرفتند و نسبت به حملات وحشیانه رژیم اشغالگر قدس واکنش نشان دادند.\n\nراجر وارتز گفت: با دیدن اینکه ۲ بازیکن جوان چنین در برابر ظلم و هتک حرمت انسان رژیم صهیونیستی موضع گرفتند قلبم از شادی پرید.\n\nعضو سرشناس گروه «پینک فلوید» افزود در مواضعش علیه رژیم صهیونیستی استوار است و برای مقابله با ظلم آنها در غزه تهیه طوماری را آغاز کرده است. وی گفت سعی می‌کنیم از طریق فیفا و یوفا به اتحادیه فوتبال رژیم صهیونیستی بگوییم تا زمانی که مسئولان آنها از قوانین بین‌المللی پیروی نکنند و حقوق اساسی بشر را تضمین نکنند، نمی‌توانند محترمانه در رقابت‌های باشگاهی و بین المللی حضور یابند.\n\nوی همچنین از طرفداران سلتیک به دلیل حمایت از وسلی فوفانا و حمزه چودوری تشکر کرد و گفت: اگر ما هر شنبه علیه نژادپرستی زانو می‌زنیم، چرا نباید برای جلوگیری از این کار به این کمپین ملحق شویم تا بتوانیم عمل رژیم صهیونیستی علیه فلسطین را که بسیار نژادپرستانه است متوقف کنیم؟\n\nدر همین حال حمایت بازیگران سرشناس از مردم فلسطین ادامه دارد و آن هاتاوی دیگر بازیگر سرشناسی است که با صدور بیانیه‌ای از فلسطینی‌ها حمایت کرد و خواستار پایان خشونت فزاینده علیه آنها شد.\n\nوی نوشت: از دیدن این خشونت وحشیانه در فلسطین قلبم می‌شکند. به زنان سازمان ملل ملحق می‌شوم و همه آنهایی که خواستار قطع فوری این درگیری‌ها هستند. همه آدم‌ها حق دارند در صلح و با حفظ کرامت زندگی کنند.",
    "title": "حمایت راجر واترز از برافراشتن پرچم فلسطین در ورزشگاه ویمبلی لندن"
  },
  {
    "": 234,
    "url": "https://mehrnews.com//news/5213982/۲۸۶-فوتی-کرونا-در-شبانه-روز-گذشته-شناسایی-۱۴۳۱۹-بیمار-جدید",
    "text": "به گزارش خبرنگار مهر، از دیروز تا امروز ۲۷ اردیبهشت ۱۴۰۰ و بر اساس معیارهای قطعی تشخیصی، ۱۴ هزار و ۳۱۹ بیمار جدید مبتلا به کووید ۱۹ در کشور شناسایی شد که دو هزار و ۹۴ نفر از آنها بستری شدند.\n\nمجموع بیماران کووید ۱۹ در کشور به دو میلیون و ۷۶۵ هزار و ۴۸۵ نفر رسید.\n\nمتأسفانه در طول ۲۴ ساعت گذشته، ۲۸۶ بیمار کووید ۱۹ جان خود را از دست دادند و مجموع جان باختگان این بیماری به ۷۷ هزار و ۲۲۲ نفر رسید.\n\nخوشبختانه تا کنون دو میلیون ۲۴۲ هزار و ۲۳ نفر از بیماران، بهبود یافته و یا از بیمارستانها ترخیص شده‌اند.\n\nپنج هزار و ۲۶۴ نفر از بیماران مبتلا به کووید ۱۹ در بخش‌های مراقبت‌های ویژه بیمارستانها تحت مراقبت قرار دارند.\n\nتا کنون ۱۸ میلیون و ۱۵۱ هزار و ۴۸۷ آزمایش تشخیص کووید ۱۹ در کشور انجام شده است.\n\nدر حال حاضر ۳ شهر کشور در وضعیت قرمز، ۲۶۲ شهر در وضعیت نارنجی، ۱۸۳ شهر در وضعیت زرد قرار دارند.",
    "title": "۲۸۶ فوتی کرونا در شبانه روز گذشته/شناسایی ۱۴۳۱۹ بیمار جدید"
  },
  {
    "": 235,
    "url": "https://mehrnews.com//news/5214131/سرپرست-اداره-فرهنگ-و-ارشاد-اسلامی-شهرستان-قروه-منصوب-شد",
    "text": "به گزارش خبرگزاری مهر به نقل از روابط عمومی فرهنگ و ارشاد اسلامی کردستان، با توجه به بازنشستگی رئیس اداره فرهنگ و ارشاد اسلامی شهرستان قروه، طی حکمی از سوی عبیدالله رستمی مدیر کل فرهنگ و ارشاد اسلامی استان کردستان، محمد علی مؤمنی به عنوان سرپرست اداره فرهنگ و ارشاد اسلامی شهرستان قروه معرفی شد.\n\nدر حکم انتصاب محمد علی مؤمنی آمده است:\n\n«نظر به تعهد و شایستگی جنابعالی در مسائل فرهنگی و هنری و به موجب این ابلاغ از تاریخ ۲۶/‏۰۲/‏۱۴۰۰‬ به عنوان «سرپرست اداره فرهنگ و ارشاد اسلامی شهرستان قروه» منصوب می‌شوید. امید است با اتکال به خداوند متعال و بهره گیری از ظرفیت‌های موجود و هماهنگی با فرماندار محترم شهرستان در راستای تحقق مأموریت‌های وزارت فرهنگ و ارشاد اسلامی و آرمان‌های نظام مقدس جمهوری اسلامی ایران، موفق و مؤید باشید.\n\nدر کارنامه فعالیت‌های فرهنگی و هنری محمد علی مؤمنی علاوه بر مسئولیت دبیرخانه شورای فرهنگ عمومی استان از سال ۱۳۸۶ لغایت ۱۳۹۳، کارشناس حراست اداره کل ارشاد و دبیر همایش تجلیل از خادمان فرهنگ عمومی استان در سال‌های ۱۳۸۷ و ۱۳۸۹، همچنین ناظر جشنواره‌های تئاتر خیابانی مریوان، تئاتر کوردی سقز و تئاتر استانی دیده می‌شود.\n\nشهر قروه مرکز شهرستان قروه و در استان کردستان قرار دارد. این شهر در دشت وسیعی در ۹۳ کیلومتری شرق سنندج و شمال غربی همدان قرار دارد و از آغاز در طول جاده سنندج به طرف همدان توسعه یافته است.\n\nجمعیت شهرستان قروه بر اساس سر شماری نفوس و مسکن سال ۱۳۹۵ بیش از ۱۴۰ هزار نفر است که از این تعداد ۹۴ هزار نفر آن شهری و ۴۵ هزار نفر را نیز روستاییان تشکیل می‌دهند.",
    "title": "سرپرست اداره فرهنگ و ارشاد اسلامی شهرستان قروه منصوب شد"
  },
  {
    "": 236,
    "url": "https://mehrnews.com//news/5214118/طلاب-و-روحانیون-یزد-جنایات-فلسطین-و-افغانستان-را-محکوم-کردند",
    "text": "به گزارش خبرنگار مهر، جمعی از طلاب و روحانیون یزد، ظهر دوشنبه با حضور در مدرسه علمیه مصلی، از مردم مظلوم و ستمدیده فلسطین و افغانستان حمایت کردند.\n\nدر این گردهمایی طلاب و روحانیون با سر دادن شعارهای مرگ بر صهیونیست و مرگ بر آمریکا، جنایات گروه‌های تکفیری در افغانستان و کودک کشی صهیونیست‌ها در فلسطین را محکوم کردند.\n\nتجمع کنندگان با در دست داشتن تصاویری از سردار سلیمانی، مردم فلسطین را در مسیر مقاومت حمایت کردند.\n\nنماینده ولی‌فقیه در استان و امام جمعه یزد نیز در این مراسم جنایات صهیونیست‌ها و عوامل دست نشانده آمریکا در منطقه خاورمیانه را محکوم کرد.\n\nآیت‌الله محمدرضا ناصری بیان کرد: مردم مسلمان ایران اسلامی در برابر این جنایات سکوت نمی‌کنند و حمایت خود را از مردم مظلوم و ستمدیده فلسطین و افغانستان که مورد ظلم مدعیان حقوق بشر قرار گرفته اند، اعلام می‌کنند.\n\nوی با اشاره به اینکه ایران اسلامی سرداران بزرگی همچون حاج قاسم سلیمانی را برای دفاع از مظلومان جهان پرورش داده است، افزود: امروز بیداری جوانان فلسطین و پیشرفت‌های آنها در مسیر مقاومت، مرهون روشنگری و حمایت امثال سردار سلیمانی‌هاست.",
    "title": "طلاب و روحانیون یزد جنایات فلسطین و افغانستان را محکوم کردند"
  },
  {
    "": 237,
    "url": "https://mehrnews.com//news/5214050/یک-اتفاق-عجیب-دیگر-فدراسیون-فوتبال-دنبال-فروش-ساختمان-های-فوتسال",
    "text": "به گزارش خبرنگار مهر، کمیته فوتسال ایران در زمان ریاست سیدرضا افتخاری دو واحد آپارتمان را در حوالی فدراسیون فوتبال خریداری کرد و با تشکیل سازمان لیگ فوتسال به این رشته توسعه داد. کمیته فوتسال ابتدا با سازمان لیگ در یکی از این واحدهای آپارتمانی کارش را شروع کرد و سپس با خریداری دیگر واحد همان طبقه، کمیته فوتسال از سازمان لیگ جدا شد.\n\nخرید این ساختمان‌ها در آن زمان با پول باشگاه‌هایی میسر شد که در دسته‌ها و رده‌های سنی مختلف فوتسال حضور داشتند. کمیته فوتسال از راه‌های مختلف از جمله تعیین حق عضویت، حق شرکت در مسابقات و سایر منابع درآمدی این دو ساختمان را به مجموعه فوتسال اضافه کرد.\n\nساختمان نخست در سال ۱۳۹۴ و زمانی که علی کفاشیان روی صندلی ریاست فدراسیون فوتبال نشسته بود، با حضور وی و افتخاری افتتاح شد و از همان زمان پایگاه اصلی این رشته بوده است.\n\nحالا و پس از تصمیم هیات رئیسه فدراسیون فوتبال برای انحلال سازمان لیگ فوتسال و اضافه کردن این سازمان به کمیته مسابقات فدراسیون فوتبال، این فدراسیون تصمیم به فروش دو ساختمان فوتسال گرفته است.\n\n\n\nتصویری از روز نخست افتتاح ساختمان کمیته فوتسال\n\nفدراسیون فوتبال با مشکلات شدید مالی دست و پنجه نرم می‌کند و حتی ساختمان این فدراسیون به دلیل بدهی به «شستا» مصادره شده است. فدراسیون که احتمالاً در پرونده «مارک ویلموتس» در دادگاه عالی ورزش هم بازنده و محکوم به پرداخت چند میلیون یوروی دیگر می‌شود، حالا قصد دارد با فروش دو ساختمان فوتسال بخشی از این مشکلات مالی را رفع کند.\n\nپیگیری‌های خبرنگار مهر نشان می‌دهد شهاب الدین عزیزی خادم رئیس فدراسیون به همراه میرشاد ماجدی عضو هیات رئیسه در روزهای گذشته شرایط ساختمان‌های فوتسال را بررسی و برای فروش آن برنامه ریزی های لازم را انجام داده‌اند.\n\nفدراسیون قصد دارد تشکیلات خود را به کمپ تیم‌های ملی انتقال بدهد و احتمال دارد دفاتر فوتسال هم به «خانه فوتسال» در کمپ منتقل شود اما این دو ساختمان فوتسال با هزینه باشگاه‌ها خریداری شده و فروش آن از سوی فدراسیون عجیب به نظر می‌رسد.\n\nسیدرضا افتخاری رئیس پیشین کمیته فوتسال در گفتگو با خبرنگار مهر تاکید کرد که فدراسیون در خرید این ساختمان‌ها هیچ کمکی به کمیته فوتسال نکرده و عملاً نمی‌تواند دو سرمایه بزرگ فوتسال را که متعلق به باشگاه‌ها است، به فروش برساند.",
    "title": "یک اتفاق عجیب دیگر/فدراسیون فوتبال دنبال فروش ساختمان‌های فوتسال!"
  },
  {
    "": 238,
    "url": "https://mehrnews.com//news/5214113/برگزاری-۸۶-برنامه-برای-سالروز-ارتحال-امام-خمینی-ره-در-گیلان",
    "text": "به گزارش خبرنگار مهر، حجت‌الاسلام مجتبی اشجری ظهر دوشنبه در نشست بزرگداشت یاد و خاطره معمار کبیر انقلاب اسلامی امام خمینی (ره) با بیان اینکه امام راحل دست قدرت الهی بود، گفت: امام خمینی (ره) با قیام علیه رژیم فاسد و فاسق پهلوی و مبارزه با استکبار جهانی، بزرگترین، بی‌نظیرترین، مکتبی‌ترین، مردمی‌ترین و ماندگارترین انقلاب تاریخ معاصر جهان را رقم زد.\n\nوی شخصیت دینی و انقلابی بنیانگذار جمهوری اسلامی ایران با همه رهبران و حکمرانان بزرگ جهان متمایز دانست و اظهار کرد: امام خمینی (ره) بر قلب‌های مردم جهان حکومت کرد و به امید اول مستضعفان دنیا برای رهایی از چنگال استعمار و استکبار جهانی تبدیل شد.\n\nحجت‌الاسلام اشجری، معمار کبیر انقلاب اسلامی را اسوه کامل و الگوی جامع یک رهبر اسلامی توصیف کرد و افزود: همه عمر گران‌بهای امام خمینی (ره) وقف ترویج دین مبین اسلام و اهتزاز پرچم قرآن در جهان شد.\n\nوی با اشاره به اینکه امام خمینی (ره) اسلام ناب محمدی را به عنوان تنها راه نجات بشریت از دست ابرقدرت‌های شرقی و غربی معرفی کرد و ادامه داد: معمار کبیر انقلاب اسلامی با پشتوانه مستضعفان جهان در برابر شیطان بزرگ آمریکای جهانخوار و صهیونیسم بین‌الملل ایستاد.\n\nحجت‌الاسلام اشجری با بیان اینکه امام راحل با ایجاد انقلاب اسلامی به جهانیان درس استکبارستیزی، آزادی‌خواهی و استقلال‌طلبی داد، گفت: تبیین آرمان والای بنیانگذار جمهوری اسلامی برای نسل جوان ضرورتی انکار ناپذیر برای تداوم انقلاب اسلامی در سایه رهبر معظم انقلاب است.\n\nرئیس شورای هماهنگی تبلیغات اسلامی گیلان ادامه داد: ملت مبارز و انقلابی ایران برکت وجود نظام مقدس جمهوری اسلامی را مرهون هدایت پیامبرگونه امام خمینی (ره) و اقتدار، آرامش و امنیت امروز ایران اسلامی را مدیون رهبری می‌داند و تا آخرین نفس حافظ و پاسدار دستاوردهای امامین انقلاب اسلامی خواهد بود.\n\nوی، ملت ایران را عاشق شخصیت الهی و مکتب ربانی امام خمینی (ره) دانست و اظهار کرد: مردم مسلمان ایران خالصانه به نام و راه معمار کبیر انقلاب اسلامی تعصب دارند و هرگز اجازه تحریف شخصیت و سیره حضرت امام (ره) را نخواهند داد.\n\nحجت‌الاسلام اشجری با بیان اینکه بارها رهبر معظم انقلاب تاکید فرموده‌اند مهم‌ترین و اصلی‌ترین شاخص، امام خمینی (ره) و خط ایشان است، تصریح کرد: عشق به انقلاب اسلامی و پایبندی به نظام مقدس جمهوری اسلامی باید در اعتقاد به آرمان امام خمینی (ره) و عمل به وصیت‌نامه ایشان تجلی یابد.\n\nصدور آرمان‌های امام خمینی (ره) در نقاط مختلف جهان\n\nرئیس شورای هماهنگی تبلیغات اسلامی گیلان با اشاره به اینکه امروز آرمان امام به آن سوی مرزها صادر شده است، گفت: جبهه مقاومت اسلامی با الهام از آموزه‌های استکبار ستیزانه امام خمینی (ره) مقتدرانه در برابر رژیم اشغالگر قدس ایستاده و مطالبات مردم مظلوم فلسطین را فریاد می‌زند.\n\nوی با گرامیداشت دوازدهمین سالگرد ارتحال ملکوتی آیت‌الله العظمی بهجت فومنی (ره)، اظهار کرد: این عالم ربانی علاقه وافر و اعتقاد قلبی به معمار کبیر انقلاب اسلامی و راه امام خمینی (ره) داشتند و همواره حمایت‌های معنوی خود را بر زبان جاری می‌کردند.\n\nحجت‌الاسلام اشجری، افتتاح بلوار جدیدالاحداثی در شهر رشت را به نام «۸ دی» به یمن ولایت‌مداری، بصیرت و خروش یک روز زودتر مردم حماسه‌ساز این شهر در یوم‌الله هشتم دی سال ۱۳۸۸ علیه فتنه‌گران به فال نیک گرفت و تصریح کرد: این اقدام شهرداری و اهتمام آقای احمدی شهردار رشت برای تسریع در بهره‌برداری این پروژه قابل تقدیر و تشکر است.\n\nرئیس شورای هماهنگی تبلیغات اسلامی گیلان از برگزاری مراسم استانی بزرگداشت سی و دومین سالگرد عروج عارفانه معمار کبیر انقلاب اسلامی امام خمینی (ره) در شهر رشت خبر داد و گفت: این مراسم رأس ساعت ۱۰ صبح روز پنجشنبه ۱۳ خرداد با رعایت کامل توصیه‌های بهداشتی در مصلی امام خمینی (ره) شهر رشت برگزار می‌گردد.\n\nوی با بیان اینکه در این نشست ۸۶ برنامه به تصویب رسیده است، اظهار کرد: تولید محتوا با موضوع سیره عملی امام (ره) و انتشار گسترده در قالب پوستر، عکس‌نوشته، موشن‌گرافی، نماهنگ، استوری و…، بهره‌مندی از ظرفیت مساجد، بقاع متبرکه، پایگاه‌های بسیج و سازمان‌های مردم نهاد برای برگزاری مراسم متعدد، برگزاری فعالیت‌های قرآنی و اهدای ثواب آن به روح ملکوتی حضرت امام (ره)، بهره‌مندی از ظرفیت رسانه‌ها، فضای مجازی و شبکه‌های اجتماعی به منظور تبیین شخصیت ممتاز حضرت امام (ره) برخی از برنامه‌های بزرگداشت یاد و خاطره معمار کبیر انقلاب اسلامی حضرت امام خمینی (ره) در استان گیلان است.\n\nحجت‌الاسلام اشجری افزود: برگزاری وبینارها و نشست‌های تخصصی، برگزاری کارگاه‌ها، مسابقات و نمایشگاه‌های آنلاین فرهنگی و هنری با موضوع وصیت‌نامه سیاسی الهی و صحیفه حضرت امام (ره)، برگزاری عصر شعر، فضاسازی و تبلیغات شهری، تهیه و توزیع بسته کمک‌های مومنانه بین نیازمندان، تولید و پخش فیلم مستند، تولید و پخش برنامه‌های متنوع تلویزیونی و رادیویی و… از دیگر برنامه‌های بزرگداشت ایام‌الله ۱۴ و ۱۵ خرداد سال‌جاری استان گیلان خواهد بود.",
    "title": "برگزاری ۸۶ برنامه برای سالروز ارتحال امام خمینی (ره) در گیلان"
  },
  {
    "": 239,
    "url": "https://mehrnews.com//news/5214075/شرایط-برای-بازگشت-شرکت-های-ایتالیایی-به-ایران-آماده-می-شود",
    "text": "به گزارش خبرنگار مهر، محمد جواد ظریف، وزیر امور خارجه کشورمان پس از دیدار با وزیر امور خارجه ایتالیا گفت: ملاقات بسیار خوبی با ایشان داشتیم. ایتالیا حضور بسیار گسترده‌ای در ایران داشته است و شرکت های ایتالیایی مراودات گسترده‌ای با کشورمان داشتند.\n\nوزیر امور خارجه اظهار داشت: حدود ۳۰ میلیارد دلار با ایتالیا قرارداد داریم. ۵ میلیارد دلار نیز دولت ایتالیا قبل از خروج آمریکا از برجام اعتبار گذاشته بود. لازم بود که این امکانات بازسازی شود و برای دوران پس از مذاکراتی که الان در وین در جریان است شرایط برای بازگشت ایتالیا به صحنه اقتصادی ایران، به عنوان یک شریک قدیمی آماده می شود.\n\nوی همچنین تاکید کرد: ایتالیایی‌ها کمتر از دیگران ایران را ترک کردند و بسیاری از شرکت های ایتالیایی کماکان در ایران حضور دارند. در این زمینه صحبت کردیم و گفتگوهای خیلی خوبی داشتیم و وزیر امور خارجه ایتالیا نیز بر این موضوع تاکید کردند.\n\nظریف در پایان در خصوص موضوعات مختلف مورد گفتگوی دو طرف گفت: در موضوع مسائل منطقه‌ای، وضعیت کنونی در فلسطین، افغانستان، بحث عراق، گفتگوهای ایران با همسایگانش در خلیج‌فارس و همچنین مذاکرات برجام، دیدگاه های جمهوری اسلامی ایران را مطرح کردیم. لذا گفتگوی طولانی و مفصلی در همه زمینه‌ها داشتیم. به نظرم برای روشن شدن دیدگاه های جمهوری اسلامی ایران برای یکی از بازیگران مهم اروپا جلسه بسیار خوبی بود.",
    "title": "شرایط برای بازگشت شرکت‌های ایتالیایی به ایران آماده می‌شود"
  },
  {
    "": 240,
    "url": "https://mehrnews.com//news/5214097/دعوت-به-چالش-ازما",
    "text": "رحمان جابری در گفتگو با خبرنگار مهر ضمن حمایت از چالش ازما، بیان کرد: این چالش یکی از مهمترین راهکارهای شفافیت برنامه‌های نامزدهای شورای شهر است.\n\nبا توجه به پایان مرحله اول رسیدگی به صلاحیت داوطلبان عضویت در شوراهای اسلامی شهر، «جنبش ازما» با همکاری «خبرگزاری مهر» فرآیند ثبت نام و گردآوری اطلاعات داوطلبان و برگزاری آزمون‌های سنجش شایستگی خود را آغاز می‌کند.\n\nبه این منظور لازم است که داوطلبان عضویت در شورای شهر در سایت www.azmaa.net به عنوان نامزد انتخاباتی ثبت نام کنند.",
    "title": "دعوت به چالش«ازما»"
  },
  {
    "": 241,
    "url": "https://mehrnews.com//news/5214063/رفع-موانع-برای-از-سرگیری-روابط-اقتصادی-به-نفع-ایران-وایتالیا",
    "text": "به گزارش خبرگزاری مهر، محمدجواد ظریف وزیر امور خارجه کشورمان در ادامه دیدار و گفتگو با مقامات اروپایی امروز در رم با «لویی جی دی مایو» وزیر امورخارجه و همکاری‌های بین‌المللی ایتالیا دیدار و در خصوص موضوعات مورد علاقه دو کشور به گفتگو و تبادل نظر پرداخت.\n\nوزیر امور خارجه کشورمان در این دیدار با مرور بر همکاری‌های دو جانبه در حوزه‌های سیاسی، اقتصادی و فرهنگی و با توجه به روابط تاریخی مردمی دو کشور و روابط ١۶٠ ساله دو دولت، به ظرفیت‌های موجود در حوزه همکاری‌های اقتصادی خصوصاً بخش‌های خصوصی و شرکت‌های کوچک و متوسط اشاره و با توجه به دیدگاه مثبت موجود در افکار عمومی کشورمان برای همکاری با طرف‌های ایتالیایی بر ضرورت رفع موانع و ایجاد آمادگی برای از سرگیری ارتباطات بخش‌های اقتصادی به نفع روابط دو کشور تاکید کرد.\n\nظریف همچنین در این دیدار با توجه به نشست اضطراری مجازی روز گذشته وزرای امور خارجه سازمان همکاری اسلامی و محکومیت شدید اقدامات نژادپرستانه و جنگ‌طلبانه رژیم صهیونیستی در حق مردم سرزمین‌های اشغالی و غزه و همچنین نشست با رهبران گروه‌های فلسطینی مقیم دمشق، به تشریح دیدگاه اصولی جمهوری اسلامی ایران در زمینه برگزاری رفراندوم با حضور همه فلسطینیان از هر دین و آئین در این خصوص را تشریح و یک بار دیگر اقدامات رژیم صهیونیستی در حملات ددمنشانه به مردم فلسطین را محکوم کرد.\n\nموضوعات مربوط به همکاری با کشورهای حوزه خلیج فارس و ترتیبات منطقه‌ای توسط کشورهای این حوزه، مسائل مربوط به یمن، افغانستان، عراق و آخرین تحولات مرتبط با گفتگوهای وین از دیگر محورهای مورد گفتگو و تبادل نظر از سوی وزیر امور خارجه کشورمان در این دیدار بود.\n\nلویی جی دی مایو وزیر امورخارجه و همکاری‌های بین‌المللی ایتالیا نیز در این دیدار تمایل کشورش برای گسترش همکاریهای دوجانبه با کشورمان، بخصوص در زمینه‌های سیاسی، اقتصادی و فرهنگی را مورد تاکید قرار داد.\n\nوی ضمن حمایت از اجرای کامل برجام از سوی همه طرف‌ها، خواستار تبادل نظر و مشورت‌های فعال با جمهوری اسلامی ایران در ارتباط با مسائل مهم منطقه‌ای و بین‌المللی شد.",
    "title": "رفع موانع برای از سرگیری روابط اقتصادی به نفع ایران وایتالیا است"
  },
  {
    "": 242,
    "url": "https://mehrnews.com//news/5214086/امتحان-شفاهی-آزمون-جامع-دکتری-در-دانشگاه-آزاد-به-تعویق-افتاد",
    "text": "به گزارش خبرنگار مهر، هفته گذشته سخنگوی دانشگاه آزاد از به تعویق افتادن آزمون کتبی امتحان جامع دکتری خبر داد اما اعلام کرد امتحان شفاهی آزمون جامع در بازه زمانی ۱ تا ۱۳ خردادماه به صورت مجازی برگزار خواهد شد.\n\nبرگزاری امتحان شفاهی زودتر از امتحان کتبی و همچنین آماده نبودن داوطلبان این آزمون یه دلیل دیر اعلام شدن منابع، اعتراض داوطلبان را به همراه داشت.\n\nحالا دانشگاه آزاد در متمم شیوه نامه اجرایی آزمون جامع دوره دکترای تخصصی در نیمسال دوم سال تحصیلی ۱۳۹۹-۱۴۰۰ اعلام کرده است؛ امتحان شفاهی آزمون جامع همزمان با امتحان کتبی در تیرماه برگزار خواهد شد.\n\nدر این بخشنامه آمده است: در راستای اجرای مصوبات ستاد ملی مقابله با کرونا و با توجه به تقاضای متعدد واحدهای دانشگاهی مبنی بر تعویق زمان برگزاری آزمون جامع نیمسال دوم سال تحصیلی و همچنین در راستای حفظ سلامتی دانشجویان آزمون جامع (بخش کتبی و شفاهی) در تمامی رشته ها از تاریخ ۲۶ تا ۳۱ تیر ماه با رعایت پروتکل های بهداشتی برگزار می شود.\n\nبراساس اعلام دانشگاه، شرکت آن دسته از دانشجویان که به دلیل تأخیر در برگزاری آزمون زبان موفق به اخذ گواهی قابل قبول نشده‌اند، در آزمون جامع نیمسال دوم ۱۴۰۰-۱۳۹۹ بلامانع است.",
    "title": "امتحان شفاهی آزمون جامع دکتری در دانشگاه آزاد به تعویق افتاد"
  },
  {
    "": 243,
    "url": "https://mehrnews.com//news/5214108/آغاز-امتحانات-نهایی-بیش-از-۲۱-هزار-دانش-آموز-پایه-دوازدهم-البرزی",
    "text": "سالار قاسمی در گفت‌وگو با خبرنگار مهر، اظهار کرد: امروز امتحان نهایی ۲۱ هزار و ۶۸۰ نفر از دانش‌آموزان دختر و پسر پایه دوازدهم در استان البرز آغاز شد و تا ۲۴ خرداد ماه ادامه خواهد داشت.\n\nوی با بیان اینکه مدارس مطابق با پروتکل‌های بهداشتی آماده برگزاری امتحانات هستند، تصریح کرد: اولیای دانش‌آموزان آزمون حضوری پایه نهم و دوازدهم از این بابت هیچ‌گونه نگرانی نداشته باشند چراکه تمام موازین بهداشتی در مدارس اجرا شده است.\n\nمدیرکل آموزش و پرورش استان البرز بیان کرد: امروز از حوزه‌های امتحان نهایی دانش‌آموزان پایه دوازدهم دخترانه فاطمیه و پسرانه نیکان بازدید داشتیم.\n\nوی خاطرنشان کرد: تمام دستورالعمل‌های بهداشتی که مهم‌ترین آن فاصله‌گذاری اجتماعی است، رعایت شد و این آزمون به نحو مطلوب برگزار می‌شود.\n\nقاسمی گفت: امتحانات پایانی پایه‌های تحصیلی متناسب با موقعیت حاضر و آموزش‌های مجازی است و بعد از اولین امتحان دانش‌آموزان و خانواده‌ها به یک آرامش خاطر خواهند رسید.\n\nوی ادامه داد: همچنین برای اینکه قدری شرایط برای دانش‌آموزان راحت باشد و امتحانات با آموزش مجازی متناسب باشد، بخشی از محتوای درسی دانش‌آموزان به عنوان مطالعه آزاد حذف شده است.\n\nمدیرکل آموزش و پرورش استان البرز متذکر شد: آزمون نهایی دانش‌آموزان پایه نهم طی ۲ تا ۳ روز آتی با رعایت پروتکل‌های بهداشتی در این استان برگزار خواهد شد.",
    "title": "آغاز امتحانات نهایی بیش از ۲۱ هزار دانش‌آموز پایه دوازدهم البرزی"
  },
  {
    "": 244,
    "url": "https://mehrnews.com//news/5214110/میانجی-گری-مصر-در-زمینه-آتش-بس-نتیجه-ملموسی-نداشته-است",
    "text": "به گزارش خبرگزاری مهر به نقل از فلسطین الیوم، یک منبع آگاه در گروههای مقاومت فلسطین امروز دوشنبه اعلام کرد که تلاشهای میانجی گرانه به رهبری مصر تاکنون نتیجه ملموسی برای توقف حملات رژیم صهیونیستی به غزه نداشته است.\n\nاین منبع بیان کرد: آنچه برخی میانجی گران مطرح می کننند فقط آتش بس است.\n\nمنبع مذکور افزود: مقاومت این را مورد مخالفت قرار می دهد و بر پایبند کردن اشغالگران به عدم تعدی به قدس و مقدسات قبل از موافقت درباره عادی شدن اوضاع یا برقراری آتش بس اصرار دارد.\n\nاین منبع تاکید کرد: مقاومت با همه ابزار و امکانات در راستای مجبور کردن اشغالگران برای تن دادن به خواسته هایش حرکت می کند.\n\nمقاومت فلسطین از ادامه حملات به عمق رژیم صهیونیستی در واکنش به حملات رژیم صهیونیستی به ساختمانهای بزرگ و برجهای مسکونی و غیرنظامیان، خبر داد.",
    "title": "میانجی گری مصر در زمینه آتش بس نتیجه ملموسی نداشته است"
  },
  {
    "": 245,
    "url": "https://mehrnews.com//news/5214111/تعداد-تلفات-کرونا-در-کردستان-از-۱۳۰۰-نفر-گذشت",
    "text": "فرزین رضاعی در گفت و گو با خبرنگار مهر از شناسایی ١۴٧ بیمار جدید مبتلا به کرونا در ۲۴ ساعت گذشته خبر داد.\n\nوی افزود: در حال حاضر ٣۴۵ بیمار مبتلا به کرونا در بیمارستان‌های استان بستری هستند که سنندج با ۱۸۲ نفر بیشترین تعداد بستری شدگان را دارد.\n\nرئیس دانشگاه علوم پزشکی کردستان همچنین از بستری شدن ۶۶ نفر در بخش مراقبت‌های ویژه بیمارستان‌های مختلف استان خبر داد.\n\nرضاعی از مرگ سه بیمار در ۲۴ ساعت گذشته خبر داد و گفت: آمار فوت شدگان بر اثر بیماری کرونا در کردستان از ابتدا تاکنون به هزار و ۳۰۱ نفر رسیده است.\n\nوی افزود: ۵١۵ نفر در سنندج، ٢۴١ نفر در سقز، ١٠٠ نفر در قروه، ٧۵ نفر در کامیاران، ١٠١ نفر در بانه، ٧۵ نفر در دیواندره، ۵٩ نفر در بیجار، ۱١٢ نفر در مریوان، ٢٠ نفر در دهگلان و سه نفر در سروآباد تاکنون جان خود را بر اثر کرونا از دست داده اند.\n\nرئیس دانشگاه علوم پزشکی کردستان خطاب به شهروندان اظهار کرد: همچنان روند فاصله‌گذاری اجتماعی، استفاده از ماسک، شست‌وشوی مرتب دست‌ها با آب و صابون، اجرای اصول بهداشتی و قرنطینگی را تا قطع زنجیره این ویروس مهلک رعایت کنید در غیر این صورت افزایش تعداد زیاد مبتلایان و مرگ بر اثر کرونا در استان را شاهد خواهیم بود.",
    "title": "تعداد تلفات کرونا در کردستان از ۱۳۰۰ نفر گذشت"
  },
  {
    "": 246,
    "url": "https://mehrnews.com//news/5214081/۱۰-باور-نادرست-از-ناباروری-دوری-از-روش-های-خرافی",
    "text": "به گزارش خبرگزاری مهر، بهزاد قربانی افزود: در زمینه ناباروری، همانند دیگر حوزه‌ها، باورهای نادرستی در اذهان عمومی وجود دارد که با واقعیت‌های علمی و پزشکی مغایر است و لازم است با اطلاع‌رسانی درست و مؤثر این باورها اصلاح شود.\n\nوی، نخستین باور نادرست را نامحدود بودن فرصت فرزندآوری دانست و گفت: برخی از زوج‌ها گمان می‌کنند هر زمان که اراده و برنامه‌ریزی کنند، می‌توانند صاحب فرزند شوند و با همین گمان بارداری را به تعویق می‌اندازند. در حالی که ساعت بیولوژیک بدن به اختیار و اراده ما متوقف نمی‌شود و با افزایش سن، به‌ویژه در خانم‌ها، قدرت باروری کاهش می‌یابد. بنابراین، زوج‌ها نباید دوره طلایی باروری خود را از دست بدهند.\n\nعضو تیم تخصصی مرکز درمان ناباروری ابن‌سینا به اطمینان از قدرت باروری و فرزندآوری به عنوان یکی دیگر از باورهای نادرست اشاره کرد و بیان کرد: از آنجا که باروری همواره به عنوان یک بخش طبیعی از زندگی قلمداد می‌شود، اغلب خانم‌ها و آقایان به ذهن‌شان خطور نمی‌کند که ممکن است مشکل ناباروری داشته باشند. مثلاً اگر آقایی انزال طبیعی یا احتلام شبانه داشته باشد یا اگر خانمی قاعدگی منظم داشته باشد، گمان می‌کند که برای باروری هیچ مشکلی نخواهد داشت. در حالی که ممکن است به رغم این شرایط، فرد در آینده با مشکل ناباروری مواجه شود.\n\nقربانی در ادامه توضیح داد: یکی دیگر از باورهای نادرست این است که زوج‌هایی که یک فرزند دارند و این فرزند نیز حاصل یک بارداری طبیعی بوده است، گمان می‌کنند برای فرزند دوم و سوم هم هیچ مشکلی نخواهند داشت و با این آسودگی خاطر بارداری بعدی را به تعویق می‌اندازند. در حالی که ما علاوه بر ناباروری اولیه، ناباروری ثانویه نیز داریم. یعنی ممکن است زوج برای بارداری بعدی دچار مشکل شوند و این ناباروری ثانویه می‌تواند ناشی از علل گوناگون، از جمله افزایش سن باشد.\n\nوی با اشاره به باورهای نادرست درباره سقط خودبه‌خودی جنین، عنوان کرد: برخی از زوج‌هایی که یک یا دو بار دچار سقط می‌شوند، کاملاً ناامید می‌شوند و گمان می‌کنند هرگز یک بارداری سالم و موفق را تجربه نمی‌کنند. در حالی که این باور نادرست است و حتی اگر زوجی سابقه چند سقط داشته باشند، باز هم ممکن است یک بارداری طبیعی و موفق داشته باشند.\n\nاین روانپزشک مقصر قلمداد کردن زنان در ناباروری را یکی دیگر از باورهای نادرست و مخرب دانست و خاطرنشان کرد: در گذشته ناباروری را یک مشکل زنانه می‌دانستند و عبارت «نازایی» نیز برآمده از همین تفکر است. این باور اگرچه به‌تدریج کمرنگ شده اما هنوز در جامعه دیده می‌شود. امروزه مشخص شده است که ناباروری می‌تواند ناشی از علل زنانه، علل مردانه و یا علل مشترک باشد و بنابراین، به کار بردن واژه «نازایی» که وجه زنانه دارد و بازمانده همان تفکر غلط قدیمی است، نادرست است.\n\nقربانی در ادامه افزود: یک رویکرد و باور نادرست دیگر این است که برخی زوج‌ها گمان می‌کنند ناباروری خواست و حکمت خداوند است و بنابراین نباید به دنبال درمان بروند و خدا هر وقت صلاح بداند به آنها فرزند خواهد داد و با این رویکرد، فرصت باروری خود را از دست می‌دهند. چنین باوری همانند این است که ابتلاء به بیماری را خواست خدا بدانیم و به دنبال درمان آن نرویم.\n\nعضو تیم تخصصی مرکز درمان ناباروری ابن سینا، پناه بردن به روش‌های غیرعلمی و خرافی را نیز از جمله باورهای نادرست و مخرب دانست و یادآور شد: گاه زوج‌هایی که مشکل ناباروری دارند به سراغ روش‌های غیرعلمی و حتی سحر و جادو می‌روند و با این کار هم هزینه‌های گزافی را صرف می‌کنند و هم فرصت درمان را از دست می‌دهند. زوج‌هایی که با مشکل ناباروری مواجه می‌شوند باید از همان ابتدا به مراکز معتبر درمان ناباروری مراجعه کنند تا وقت و هزینه خود را بیهوده از دست ندهند.\n\nوی به احساس شرم، گناه و تقصیر در زوج نابارور به عنوان یک باور نادرست دیگر اشاره کرد و گفت: برخی از زوج‌های نابارور به‌خاطر ابتلاء به ناباروری خود را مقصر می‌دانند و احساس گناه و شرمساری می‌کنند. در حالی که ناباروری همانند دیگر بیماری‌هاست و همان‌طور که در ابتلاء به دیگر بیماری‌ها شخص مقصر و گناهکار نیست و نباید بابت بیماری‌اش شرمسار باشد، در ناباروری نیز همین‌طور است و دلیلی برای احساس شرم و گناه وجود ندارد.\n\nاین روانپزشک، استیگما یا برچسب انگاشتن ناباروری را به‌عنوان یکی دیگر از باورهای نادرست درباره ناباروری برشمرد و افزود: برخی زوج‌های نابارور ناباروری را به عنوان یک برچسب اجتماعی تلقی می‌کنند و گمان می‌کنند فکر و ذکر تمام اطرافیان و اقوام متوجه موضوع بچه‌دار نشدن آنهاست و مدام نگران‌اند که در این خصوص از آنها سوال شود. این باور می‌تواند موجب اضطراب و انزوا در زوج‌های نابارور شود. در حالی که زوج‌های نابارور باید بدانند که همه اطرافیان مشغول کار و زندگی خود هستند و نباید اجازه دهند ناباروری به عنوان یک استیگما بر روابط اجتماعی آنها سایه بیندازد.\n\nقربانی در پایان خاطرنشان کرد: باور نادرست دیگری که باید به آن اشاره کنم این است که برخی زوج‌ها گمان می‌کنند اگر بچه‌دار شوند تمام مشکلات زندگی و اختلافات آنها حل می‌شود. در واقع گاهی زوجی که دچار مشکلات ریز و درشت در روابط زناشویی خود هستند، به جای اینکه بر حل کردن این مشکلات و بهبود و ارتقای روابط خود تمرکز کنند، تمام تمرکز خود را صرف تلاش برای فرزندآوری می‌کنند و فکر می‌کنند با آمدن فرزند، همه مشکلات خود به خود حل می‌شود. در حالی که این رویکرد به فرزندآوری کاملاً نادرست است و چه بسا باعث پیچیده‌تر شدن و افزایش مشکلات زناشویی شود.",
    "title": "۱۰ باور نادرست از ناباروری/ دوری از روش های خرافی"
  },
  {
    "": 247,
    "url": "https://mehrnews.com//photo/5214072/فاز-سوم-مطالعات-بالینی-واکسن-کوو-ایران-برکت",
    "text": "",
    "title": "فاز سوم مطالعات بالینی واکسن کوو ایران برکت"
  },
  {
    "": 248,
    "url": "https://mehrnews.com//news/5214096/کمک-۳۸۵-میلیون-تومانی-خیرین-استان-فارس-در-طرح-یادگیری-محلی",
    "text": "به گزارش خبرنگار مهر، بهزاد نوروزی چگینی ظهر دوشنبه در وبینار آموزشی با حضور معاون وزیر و رئیس سازمان نهضت سوادآموزی کشور گفت: مهمترین شرح وظایف سوادآموزی شناسایی، احصاء، جذب و آموزش افراد بی‌سواد و کم‌سواد می‌باشد و بر اساس سرشماری سال ۱۳۹۵، نود و هفت درصد مخاطبان سوادآموزی یعنی سنین ۱۰ تا ۴۹ سال از نعمت سواد برخوردار می‌باشند.\n\nمعاون سواد آموزی آموزش و پرورش فارس گفت: در سال ۱۳۹۹ بیش از ۲۲ هزار نفر جذب فعالیت‌های سواد آموزی شده‌اند که بیش از ۱۰۰ درصد سهمیه مشخص شده از طرف سازمان برای استان فارس تحت پوشش قرار گرفته است.\n\nنوروزی چگینی افزود: یکی از کارهای مهم و مثبتی که هر ساله قبل از شروع فرآیند جذب در حوزه سواد آموزی فارس صورت می‌گیرد برگزاری جلسات تخصصی با حوزه ابتدایی و مدیران مدارس ابتدایی در راستای شناسایی و جذب افراد و اولیای بی‌سواد می‌باشد که این مسئله کمک شایانی به مبحث جذب می‌نمایند.\n\nوی گفت: برای نظارت بر فرآیند جذب هر دو هفته یکبار آمار جذب هر منطقه و شهرستان در فضای مجازی که مدیران و رؤسای مناطق و شهرستان‌ها نیز در این گروه‌های مجازی حضور دارند به اشتراک گذاشته می‌شود تا رؤسا و مدیران شاهد روند و فرایند جذب سواد آموز در شهرستان‌ها و مناطق خود باشند.\n\nمعاون سواد آموزی آموزش و پرورش فارس افزود: در زمان فرایند جذب، وبینار های آموزشی در استان فارس به صورت قطبی برگزار می‌شود تا ادارات، پیشنهادات و تجارب مثبت خود را در حوزه جذب به اشتراک بگذارند و همچنین مشکلات جذب نیز در این جلسات مورد بحث و بررسی قرار می‌گیرد.\n\nوی گفت: یکی از طرح‌های موفق در حوزه سواد آموزی طرح پیوند سواد و زندگی می‌باشد که این طرح در هفت شهرستان و ۱۲ مرکز یادگیری محلی استان فارس انجام می‌گردد و در همین راستا خیرین استان مبلغ ۳۸۵ میلیون تومان را به صورت وام و مشارکت به مراکز مجری این طرح کمک نموده‌اند که بایستی از این خیرین محترم به نحو شایسته تقدیر و تشکر به عمل آید.\n\nنوروزی چگینی در پایان خاطر نشان کرد: همانطور که در آموزش‌های رسمی و روتین در کشور مدرسه مرکز تحول می‌باشد در سواد آموزی نیز مراکز یادگیری محلی باید کانون تغییر و تحول باشد به گونه‌ای که سواد آموزان و مخاطبان سواد آموزی عیناً مهارت آموزی را در این مراکز مشاهده نمایند و بتوانند آموزش‌های و آموخته‌های خود را در عمل و در قالب مهارت به کار گیرند و در زندگی فردی و اجتماعی خویش از آن استفاده نمایند.",
    "title": "کمک ۳۸۵ میلیون تومانی خیرین استان فارس در طرح یادگیری محلی"
  },
  {
    "": 249,
    "url": "https://mehrnews.com//news/5214039/شرکت-آلومینیوم-پارس-با-۵۰-سال-سابقه-پس-از-ورشکستگی-احیا-شد",
    "text": "به گزارش خبرنگار مهر، شرکت آلومینیوم پارس با حدود ۵۰ سال سابقه که در زمینه تولید محصولات آلومینیوم فعالیت داشت، به دلیل مشکلات گوناگون ورشکسته شد. با ورود دستگاه قضائی و اداره تصفیه و امور ورشکستگی دادگستری کل استان تهران، مشکلات این واحد تولیدی مورد بررسی قرار گرفت و روند تولید در این واحد تولیدی ادامه پیدا کرد.\n\nگودرزی، مدیر اجرایی شرکت آلومینیوم پارس در این خصوص گفت: در حال حاضر شرکت در سه شیفت و با تمام ظرفیت فعالیت می‌کند و اقداماتی در حال انجام است تا ظرفیت تولید افزایش پیدا کند و در حال حاضر شرکت در وضعیت خیلی خوبی قرار دارد.\n\nمدیر اجرایی شرکت آلومینیوم پارس خاطرنشان کرد: ورشکستگی این واحد تولیدی علل مختلفی دارد. ورشکستگی این شرکت در سال ۹۳ پس از انجام بررسی‌های اولیه تصویب و از سال ۹۴ تحویل اداره تصفیه و امور ورشکستگی شد. علت اصلی این ورشکستگی این بود که پس از واگذاری شرکت در سال ۷۸ به بخش خصوصی، تمامی حمایت‌های دولتی از آن قطع می‌شود و علاوه بر آن نیز اجازه واردات محصولات مشابه از خارج از کشور داده می‌شود.\n\nوی ادامه داد: این واحد تولیدی به دلیل تعویق تسهیلات بانکی با مشکل مواجه شده بود و در نهایت ورشکست شد.\n\nگودرزی با تاکید بر اینکه از زمان ورشکستگی تاکنون این واحد تولیدی فعال بوده است، گفت: شرکت آلومینیوم پارس در سال‌های ۸۷، ۸۸ و ۸۹ سالانه ۲۰ میلیارد تومان زیان سالانه داشته است.\n\nمدیر اجرایی شرکت آلومینیوم پارس با بیان اینکه این واحد تولیدی در مجموع ۸۰۱ نیروی کار دارد، گفت: تمامی زیان انباشته این واحد تولیدی پوشش داده شده و اکنون به سوددهی رسیده است.",
    "title": "شرکت آلومینیوم پارس با ۵۰ سال سابقه پس از ورشکستگی احیا شد"
  },
  {
    "": 250,
    "url": "https://mehrnews.com//news/5213994/روابط-عمومی-ها-پیشگامان-اطلاع-رسانی-وایجاد-دانش-برای-سازمان-هستند",
    "text": "به گزارش خبرگزاری مهر به نقل از اداره کل ارتباطات شرکت مخابرات ایران،دکتر محمودزاده، رئیس هیات مدیره شرکت مخابرات ایران در پیامی فرا رسیدن روز جهانی ارتباطات را به کارکنان شرکت مخابرات ایران و تمام کسانی که می کوشند مجموعه مخابرات و ارزش هایی که توسط سازمان ایجاد می شود را تدوین و به صورت اثر گذار و شفاف به جامعه ارائه کنند تبریک گفت.\n\nوی با گرامی داشت ۲۷ اردیبهشت ماه به عنوان روز جهانی ارتباطات و روز ملی روابط عمومی گفت: خدماتی که امروزه توسط مجموعه مخابرات در بستر حوزه های بازار، تکنولوژی، عملیات، بهره وری، هزینه و درآمد ارائه می شود مدیون همکاری و تعامل رابط عمومی، بین سازمان و آحاد مردم است.\n\nدکتر محمودزاده در ادامه با اشاره به نقش پررنگ و تاثیر گذار روابط عمومی ها در طراحی و برنامه ریزی برای انتقال دانش و اطلاعات به مشتریان افزود: امروزه دیگر روابط عمومی به معنای عام و قدیمی نیست ، وقتی در حال ارائه خدمات فنی و تکنولوژیکی در قالب سرویس به مشتری هستیم، کار بازار با تعامل روابط عمومی و مردم برای ایجاد و نیاز مشتری به محصول جدید آغاز و با ایجاد نیاز، به مشتری القا می کنند به چه خدماتی نیازمند هستند که در واقع در کل فرایند فروش، همراه مشتری است.\n\nریس هیات مدیره شرکت مخابرات ایران، ضمن تاکید به عدم تفکیک روابط عمومی از بازاریابی اظهارداشت: بازاریابی در یک سازمان با طرح یک محصول تعهدات خود را را شروع و امور مشتریان آن محصول را به مردم ارائه می دهند و سرویس های مبتنی بر خدمات را تولید می کند و تا تحویل به مشتری پیش می برند.\n\nدر تمام این فرایند و تکمیل سرویس خدمت رسانی بخش های زیر ساختی حضور دارند و بعد از آن مسئولیت آن ها نیز تمام می شود، اما این روابط عمومی ست که از شروع نیاز تا زمانی که مشتری رضایت خود را از محصول اعلام می کند مسئولیت پاسخگویی و ارتباط و تامین نظر مشتری تا انتها را بر عهده دارد.\n\nوی همچنین تاکید کرد: روابط عمومی به عنوان حافظ منافع سازمان باید پاسخگوی حوزه های بیرونی اعم از سیاسی، حوزه امنیتی، حوزه مشتریان، حوزه اجتماعی، حوزه های توسعه در روابط کشور و بین الملل باشد.",
    "title": "روابط عمومی‌ها پیشگامان اطلاع‌رسانی وایجاد دانش برای سازمان هستند"
  }
]